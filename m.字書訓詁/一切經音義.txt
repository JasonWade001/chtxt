#中華經典古籍精校
#下載最新版本，請訪問: https://github.com/bgc2017/chtxt
#如果您發現錯字、脫字、衍字，請反饋至: https://github.com/bgc2017/chtxt/issues
#當前文本的更新日期為: 2021/02/07

# 一切經音義〔唐〕翻經沙門 玄應 撰

## 一切經音義卷第一—大乘單本

○ 1.大方廣佛華嚴經

○ 1.1.第一卷

摩竭提		或云摩竭陀，亦言默偈陀，又作摩伽陀，皆梵音訛轉也。正言摩揭陀，此譯云善勝國，或云無惱害國。一說云摩伽星名，此言不惡，主十二月也。陀者處也，名爲不惡處國，亦名星處國也。揭，音渠謁反。

華鬘		梵言俱蘇摩，此譯云華；摩羅，此譯云鬘，音蠻。案西國結鬘師多用蘇摩那華行列結之，以爲條貫，無問男女貴賤，皆此莊嚴，或首或身，以爲飾好，則諸經中有「華鬘」、「市天鬘」、「寶鬘」等同其事也。字體從髟，臱聲。臱，音彌然反。經文作䭮，非體也。

踰摩		《字書》作逾，同。庾俱反。《字林》：踰，越也。《廣雅》：踰，度也。言摩尼者訛也。正言末尼，謂珠之總名也。

罣礙		《字略》作罫，同。胡卦反。網礙也。下古文硋，同。五代反。《說文》：礙，止也。又作閡。郭璞以爲古文礙字。《說文》：閡，外閉也。經文作㝵，音都勒反。案衞宏詔定《古文官書》㝵、得二字同體。《說文》：㝵，取也。《尚書》高宗夢㝵說是也。㝵非此義。

盧舍那		或云嚧柘那，亦言盧折羅，此譯云照，謂遍照也。以報佛淨色遍周法界故也。又日月燈光遍周一切處亦名盧舍那，其義是也。

迴復		又作洄澓二形，同。胡瓌、扶福反。《三蒼》：洄，水轉也。澓，深也。

癡瞽		公戶反。《三蒼》：無目謂之瞽。《釋名》云：瞽目者眠眠然目平合如鼓皮也。

切𠛴		又作擦，同。音察。梵言差多羅，此譯云土田。經中或言國，或云土者，同其義也。或作𠛴土者，存二音也。即𠛴帝利名守田主者亦是也。案𠛴，書無此字，即㓼字略也。㓼，音初一反。浮圖名。𠛴者訛也。應言剌瑟胝。剌，音力割反。此譯云竿，人以柱代之，名爲𠛴柱，以安佛骨，義同土田，故名𠛴也。以彼西國塔竿頭安舍利故也。

沮壞		才與反。《三蒼》：沮，漸也。壞，敗也。經文作俎，側呂反。貯醢器也。一曰置肉几也。俎非此用。

○ 1.2.第二卷

安跱		《字詁》：古文峙。今作跱，同。直耳反。《廣雅》：峙，止也。謂亭亭然獨止立也。

○ 1.3.第三卷

欄楯		又作闌，同。力寒反。下食允反。《說文》：闌，檻也。《通俗文》：闌檻謂之楯。王逸注《楚辭》云：縱曰檻，橫曰楯，楯間子曰櫺。案闌楯，殿上臨邊之飾也，亦所以防人墜墮也。今言鉤闌是也。

群萌		古文氓，同。麥耕反。萌芽也。《廣雅》：萌，始也。案萌，冥昧皃也，言衆庶無知也。《漢書》氓氓群黎是也。

彌綸		力旬反。周布也。《易》云：彌綸天地之道。注云：彌，廣也。綸，經理也。

○ 1.4.第四卷

煥明		《字書》亦奐字，同。呼換反。煥亦明也，謂光明炳煥也。

旗幡		極基反。《釋名》云：熊虎爲旗者，軍將所建者，象其猛如虎，與衆期其下也。

諧雅		胡皆反。諧，和也，謂閑雅雍容音聲和也。雅，素也，亦從容妖麗也。

寮觀		力堯反。寮，窗也。《蒼頡篇》：寮，小空也。《說文》：寮，穿也。經文有從手作撩，或從木作橑，二形並非今用也。

○ 1.5.第五卷

衆祐		于救反。祐，助也，謂衆德相助成也。舊經多言衆祐者福祐也，今多言世尊者爲世所尊也。此蓋隨義立名耳。

仇對		渠牛反。仇，怨也，匹也。《三蒼》云：怨偶曰仇。《廣雅》：仇，惡也。

憤毒		扶粉反。《說文》憤，懣也。《方言》：憤，盈也。謂憤怒氣盈滿也，亦情感也。懣音亡本反，煩也。

驚駭		胡騃反。《蒼頡篇》：駭亦驚也。《廣雅》：駭，起也。

名遏		古文閼，同。安曷反。《蒼頡篇》：遏，遮也。《詩傳》曰：遏，止也，亦絶也。

翳目		《韻集》作瞖，同。於計反。瞖，目病也。《說文》：目病生翳也。並作翳，《韻集》作瞖，近字也。經文有作曀，陰而風曰曀，曀非此義。

孤煢		古文惸、儝二形，同。渠營反。無父曰孤，無子曰獨，無兄弟曰煢。煢，單也。煢煢，無所依也。字從卂，從營省聲。卂，音雖閏反。

○ 1.6.第六卷

毗嵐		力含反。或作毗藍婆風，或作鞞嵐婆，或云吠藍婆，或作隨藍，或言旋藍，皆是梵言之楚夏耳，此譯云迅猛風也。

聾聵		古文類、聵二形，今作顡，又作𦗿，同。牛快反。《國語》：聵不可使聽。賈逵曰：生聾曰聵。一云：聾無識曰聵。經文從肉作膭，胡對反。肥也。膭非經義。

噬諸		時制反。《三蒼解詁》云：噬，齧也。《字林》：噬，啗也。啗，音徒敢反。

滌穢		徒的反。《說文》：滌，洒也。亦除也，謂盪滌洒除去垢穢也。滌亦除也。

盥掌		公緩反。《說文》：盥，澡手也。《春秋傳》曰：奉匜沃盥。案凡澡洒物皆曰盥，字體從手臼水臨皿上也。臼，音居六反。經文有更從水作𤃗，非也。迤，音餘支反。似杓柄中有道，所以注水也。

發趾		音止。《字林》：趾，足也。《釋名》云：足一進一止。因以名焉。

園圃		補五反、布二音。《蒼頡解詁》云種樹曰園，種菜曰圃也。《詩》云：無踰我園。《傳》曰：有樹也。又云：折柳樊圃。《傳》曰：菜圃也。皆其義矣。

衰耄		字體作𤸬，同。所龜反。《說文》：𤸬，減也，亦損也。《禮記》：年五十始𤸬。𤸬，懈也。今皆作衰。下古文𠅸、耄二形，今作耗，同。莫報反。《禮記》：八十曰耄。鄭玄曰：耄，惽忘也，亦亂也。

甲胄		古文䩜，同。除救反。《廣雅》：胄，兜鍪也。中國行此音；亦言鞮鍪，江南行此音。鞮音低。鍪，莫侯反。

○ 1.7.第七卷

八梵		八種梵音者。案《十住斷結》經云：一不男音，二不女音，三不強音，四不耎音，五不清音，六不濁音，七不雄音，八不雌音。

博綜		子送反。綜，習也。《三蒼》：綜，理經也。謂機縷紀領絲者也。

○ 1.8.第八卷

僅半		古文㝻、廑二形，同。渠鎭反。僅，劣也。僅猶纔也。

錠光		大徑反。又音殿。《三蒼》：無柄曰錠，有柄曰鐙。一云：無跗曰錠，有跗曰鐙。亦即然燈佛也。諸經中作提洹竭佛，梵言也。

○ 1.9.第九卷

渾濁		後昆、後袞二反。渾，亂也。《說文》：渾，水流聲。一曰洿。洿，音一胡反。

頋眄		眠見反。《說文》：邪視也。《蒼頡篇》：旁視也。《方言》：自關而西秦晉之間謂視爲眄也。

○ 1.10.第十二卷

惠施		胡桂反。《周禮》：施其惠。鄭玄曰：賙衣食曰惠。孟子曰分人以財謂之惠是也。《說文》：惠，仁也。《詩傳》云：惠，愛也。

貧窶		瞿庾反。《蒼頡篇》：無財曰貧，無財備禮曰窶。《詩》云：終窶且貧。《傳》曰窶無禮是也。《字書》：窶，空也，貧陋也。

福伽羅		經論中或作富伽羅，或作富特伽耶，舊譯云人，應云補特伽羅。此云數取趣也。

恃怙		古文𢘥，同。時止反，下胡古反。恃，賴也。《爾雅》：怙，恃也。《韓詩》：無父何怙。怙，賴也。無母何恃。恃，負也。

妖豔		又作𡝩，同。於驕反。《三蒼》：妖，姸也。謂少壯姸好之皃也。下又作艷，同。余贍反。《說文》：好而長曰豔美也。《方言》：秦晉之間謂美色爲豔。豔，美也。字從豊，音匹弓反，盍聲。

○ 1.11.第十三卷

摩㝹		奴侯反。正言摩奴末耶，此云意生身，言諸天等從意化生也。

不殉		旬俊反。《尚書》：殉于貨色。注云：殉，求也。亦營也。

○ 1.12.第十四卷

六親		《漢書》：以奉六親。應劭曰：六親者，父母兄弟妻子也。《蒼頡篇》：親，愛也。《釋名》云：親，櫬也，言相隱櫬也。

侮慢		古文㑄，同。亡甫反。《廣雅》：侮，輕也。《說文》：侮，偒也。謂輕㑥玩。弄也。

遞相		古文递，同。徒禮反。《爾雅》：遞，迭也。郭璞曰：遞，更易也。迭，音徒結反。

珍饌		又作籑，同。仕眷反。《說文》：備具飮食也。《論語》：先生饌。馬融曰：饌，飮食也。

老邁		莫芥反。《說文》：遠行也。《廣雅》：邁，歸往也。《詩》云：日月其邁是也。

○ 1.13.第十六卷

沃焦		烏木反。迦延云：沃焦者無限生死。案郭璞注《江賦》云：大壑，在東海外。沃焦，海所瀉源水注處也。

○ 1.14.第十八卷

相扣		哭後反。《論語》：以杖扣其脛。注云：扣，擊也。《三蒼》作敂。

六瘤		力周反。《通俗文》：肉胅曰瘤。《三蒼》：瘤，小腫也。尾即無瘤。經文作流注之流，非也。胅，音徒結反。

或遺		余季反。《廣雅》：遺，與也。《爾雅》：貽，遺也。謂相饋遺也。遺猶贈也。經文從貝作𧸽，近字也。

冠冕		眉辯反。《世本》云：黃帝作冕。《周禮》：弁師掌王之五冕。鄭注云：冕，延上覆也。謂大夫以上冠也。

噍牙		譙笑反。《蒼頡篇》：噍，咀嚼也。《說文》：噍，嚼也。

○ 1.15.第二十卷

七仞		如振反。《說文》：仞謂申臂一尋也。故《論語》：夫子之牆數仞。包咸曰：七尺曰仞。今皆作刃，非也。

○ 1.16.第二十一卷

禪頭		是戰反。梵言。禪豆，或言禪兜，或言繕都，此譯云衆生也。

○ 1.17.第二十六卷

櫳檻		力東反。下胡𪒠反。《三蒼》：櫳，所以盛禽獸檻闌也。《廣雅》：櫳，牢也。謂養禽獸之所也。《說文》：櫳，檻也。檻，圈也。圈，音渠遠反。

捫摸		莫奔、莫本二反。捫亦摸也。《詩》云：莫捫朕舌。《傳》曰：捫，撫持也。謂執持也。經中有作「摩捉日月」是也。

僉皆		且廉反。僉，咸也。《小爾雅》：僉，同也。《方言》：自關而東五國之都謂皆爲僉。

循身		古文作𢓈，同。似遵反。《三蒼》：𢓈，遍也。《爾雅》：率，循也。注云：又爲循行也。循亦巡也。巡，歷也。循，自也。

○ 1.18.第二十七卷

蠱毒		公戶反。《說文》：蠱，腹中蟲也。謂行蟲毒也。經文從虫作蛄，螻蛄、蟪蛄也。蛄非此義。

溉灌		歌𧶘反。《說文》：溉，灌注也。

泥潦		郎道反。《說文》：雨水也。謂聚雨水爲洿潦也。

○ 1.19.第二十八卷

密跡		梵言散那，此譯云密主。密是名，以知佛三密功德故也。主者夜叉主也。案梵本都無跡義，當以示跡爲神，故譯經者義立名耳。

耎中		而兗反。梵言沒栗度，此云耎。《通俗文》：物柔曰耎。《三蒼》：耎，柔弱也。

○ 1.20.第二十九卷

胞胎		補交反。《說文》：胞，兒生裹也。《爾雅》：胎，始養也。

軻梨		口佐反。應云軻地羅，此譯云軻者，空也；地羅者，破也。名空破山也。

由乾		巨焉反。《大論》作揵陀羅山，此譯云由揵者，雙；陀羅者，持。名雙持山也。

○ 1.21.第三十三卷

眩惑		古文姰、迿二形，同。侯遍反。《字林》：眩，乱也。《漢書》：黎靬條支國善眩。案眩亦幻也。靬，音居言反。

○ 1.22.第三十四卷

齗𪘽		牛斤反。《說文》：齒肉也。𪘽又作腭、咢二形，同。五各反。齒內上下肉也。

伊尼延		或云㖶尼延，皆訛也。正言黳尼延，此鹿王名也。㖶音烏賢反，黳烏奚反。

○ 1.23.第三十七卷

兩闢		脾亦反。《說文》：闢，開也。經文有作僻，匹亦反。避也。又作辟，卑亦反。辟，法也，理也。辟非此義。

○ 1.24.第四十卷

藉草		茨夜反。案藉猶薦也。《釋名》云：所以自薦藉也。

或級		羇立反。《禮記》：級，次也。《左傳》：加勞賜一級。又云：斬首二十三級。案師旋，斬首一人賜爵一級，因名賊首爲級也。

○ 1.25.第四十三卷

罪舋		羲鎭反。舋，罪也。亦瑕隙也，過也。字體從𦈢分聲㸑省，血祭也，象祭竈也。

○ 1.26.第四十四卷

澍法		之喻、上句二反。時雨也，謂潤生百穀者也。《說文》上古時雨所以澍生万物者是也。

拜署		時去反。署，位也。謂署置之虔敬也。《國語》：夫位政之建也，署位之表也。謂表識也。署所以朝夕虔君命也。字從罒者聲。

○ 1.27.第四十五卷

達櫬		叉覲反。案《尊尊者婆須蜜論》亦作檀櫬，此云財施。解言報施之法名曰達櫬，導引福地亦名達櫬，復次割意所愛，成彼施度，於今所益，義是檀櫬。又《西域記》云正言達櫬拏，或云馱器尼，以用右手受他所施，爲其生福，故從之立名也。

○ 1.28.第四十八卷

池沼		之遶反。《說文》：沼，池也。梵言賀邏馱，總言池水也。

○ 1.29.第五十一卷

船舶		音白。《埤蒼》：舶，大船也。《通俗文》：吳船曰艑，晉船曰舶。大者長二十丈，載六七百人者是也。艑，音蒲殄反。

門閫		又作梱，同。苦本反。《三蒼》：梱，門限也。《禮記》外言不入於閫是也。

西阿		於何反。《韓詩》云：曲京曰阿。阿謂山曲隈處也。

周羅		此譯云小寶也。吉由羅應云枳由邏寶，此云纓絡。彌呵羅應云彌珂羅，此云金帶。

舟楫		又作檝，同。子獵反。《易》云：黃帝剡木爲楫。《通俗文》：擢謂之檝。《釋名》云：楫，捷也。撥水使舟捷疾也。

宣敘		古文愃，同。雪緣反。宣，通也。《爾雅》：宣，遍也。《說文》：敘，次第也。

○ 1.30.第五十三卷

讌集		又作宴、燕二形，同。於薦反。小會也。《國語》：親戚宴饗。賈逵曰：不脫履升堂曰宴。經文有從「酉」作「醼」、「嚥」二形，並非也。

○ 1.31.第五十四卷

班下		案古書或作頒，同。補姦反。頒，遍也。《爾雅》：班，遍賦與也。

巖崿		又作礹，同。牛衫反。《說文》：巖，峰也。亦峻險也。下又作𨺨，同。五各反。《通俗文》：重甗曰𨺨。甗音言甑也。山如重甑曰𨺨。

○ 1.32.第五十五卷

囹圄		力丁反。下魚呂反。獄名也。《周禮》：三王始有獄。《廣雅》：夏曰夏臺，殷曰羑里，周曰囹圄。皆獄之別名也。羑，音弋夊反。

榜笞		蒲衡反。下又作抬，同。丑之反。《字書》：榜，棰也。《說文》：笞，擊也。

流彌尼		亦名嵐毗尼，園名也。諸經或作藍，此云解脫處，亦云斷，亦云滅，正言藍軬尼，此云監。即上古守園婢名也，因以名園。飯那，此云林也。軬，音扶晩反。

瞿夷		或言憍曇彌，正言喬答彌，此云明女。《十二遊經》云明女。

○ 1.33.第五十六卷

殞滅		爲愍反。《聲類》云：殞，沒也。滅，盡也。消，絶也。

繒纊		自陵反。下今作絖，同。音曠。《說文》：繒，帛也。纊，綿也。絮之細者曰纊。

淵渟		狄經反。《廣雅》：渟，止也。《埤蒼》：水止曰渟。《字書》：水滯也。

○ 1.34.第五十八卷

亘生		歌鄧反。《詩》云：亘之秬𥝣。《傳》曰：亘，遍也。經文有作絙，音桓，綬也。又作縆，公曾反。大索也。並非經意。𥝣，音披鄙反。

爴裂		宜作攫。九縛、居碧二反。《說文》：攫，爪持也。攫，扟也。《蒼頡篇》：攫，持也。《淮南子》云獸窮則攫是也。

摩伽羅魚		亦云摩竭魚，正言麼迦羅魚，此云鯨魚，謂魚之王也。《風土記》云：海中有鯨魚，長數千里，穴處海底，出則潮下，入則潮上，入出有時，故有上下。

無軛		又作枙，同。於革反。犂枙也，亦車軛也。壓牛領者也。

○ 2.大方等大集經

○ 2.1.第一卷

降注		之喻反。《說文》：注，灌也，瀉也。經文從雨作霔，非也。

厭人		於冉反。鬼名也。梵言烏蘇慢，此譯言厭。《字苑》云：厭，眠內不祥也。《蒼頡篇》云：伏合人心曰厭。字從厂，厂音呼旱反，猒聲。>山東音於葉反。

○ 2.2.第四卷

迦陵頻伽		經中或作歌羅頻伽，或云加蘭伽，或言羯羅頻迦，或言毗伽，皆梵音訛轉也。迦陵者，好。毗伽者，聲。名好聲鳥也。

命命		梵言。耆婆耆婆鳥，此言命命鳥是也。

良祐		力張反。良，善也，亦賢也。下古文𨳾、佑二形，同。胡救反。《周易》：自天祐之。《字林》：祐，助也。

多伽羅香		此云根香。

多摩羅跋香		此云藿葉香。

育坻花		坻音直尸反，此譯云相應花也。

○ 2.3.第六卷

七卓		知角反。卓，越也。《釋名》言：擧腳有所卓越也。又宜作趠。他弔、敕校二反。趠，跳也。郭璞曰：趠謂懸擲也。

庭燎		力燒反。鄭玄注《周禮》云：樹於門外曰大燭，於門內曰庭燎。經文作錠、鐐二形，又作𤊟，並非也。

摩夷		正言摩怛理迦，此云本母。理爲敎本，故以名焉。

○ 2.4.第八卷

不肖		先妙反。《小爾雅》云：不肖，不似也。謂不似其先，故曰不肖。謂儜惡之類，字從肉小聲。

煒爗		于匪反。下爲獵反。《說文》：煒，盛明皃也。《方言》：𣌑，盛也。經文作瑋曄，非體也。

耐磨		奴代反。謂堪能任耐也。耐，能也。《蒼頡篇》：耐，忍也。

穿押		古狎反。《爾雅》：押，輔也。謂押束也。經文作甲，非也。

○ 2.5.第九卷

援助		于眷反。謂依援護助之言也。

窯師		餘招反。《說文》：燒瓦竈也。《通俗文》：陶竈曰窯也。

○ 2.6.第十一卷

村屯		徒昆反。《字書》屯亦村也。《廣雅》：屯，聚也。聚，音才句反。

摩納		或云摩納婆，或云摩那婆，或云那羅摩那，皆是梵音訛轉耳。此譯云年少淨行，亦云人也。

○ 2.7.第十二卷

揵椎		直追反。經中或作揵遲。案梵本臂吒揵稚。臂吒，此云打。揵稚所打之木，或檀或桐，此無正翻，以彼無鐘磬故也。但椎、稚相濫，所以爲誤已久。

羅差		或言洛沙，訛也。應云勒叉，此譯云紫色也。

憍奢耶		此譯云蟲衣，謂用野蠶絲綿作衣也。應云俱舍，此云藏，謂蠶藏在繭中。此即野蠶也。

趍走		又作趨，同。且瑜反。《釋名》：疾行曰趍，疾趍曰走。

圊厠		七情反《廣雅》：圊、圂、庰，厠也。皆厠之別名也。

瓌異		又作傀、瓌二形，同。古迴反。傀，美也。《廣雅》：傀偉奇玩也。

禦之		古文敔，同。魚擧反。禦，當也，亦止也。《爾雅》：禦，禁也。謂未有而預防之也。

婆咩		彌尔反。

嘍濘		洛口反，下奴定反。

婆坘		丁禮反。

囉緹		他禮反。

婆踟		直知反。

○ 2.8.第十五卷

劫波育		或言劫貝者，訛也。正言迦波羅。高昌名㲲，可以爲布。罽賓已南大者成樹，已北形小，狀如土葵，有殻，剖以出如柳絮，可紉以爲布也。紉，女珍反。

僂𣦢		力矩反。僂，曲也。下方尺反。𣦢，不能行也。字從止。

跛蹇		又作㝿，同。補我反。下居兌反。《字林》：跛蹇，行不正也。

窊面		一瓜反。《廣雅》：窊，下也。經文作洿，一胡反。洿，池也。

櫨欂		來都反。下蒲麥反。《說文》：欂櫨，柱上枅也。《三蒼》：柱上方木也。山東江南皆曰枅，自陝以西曰㭼。枅，音古奚反。

怡懌		古文媐，同。翼之反。下以石反。《爾雅》：怡懌，樂也。註曰：怡，心之樂也；懌，意解之樂也。經文作津液之液，非也。

監領		古文𧩾同。公衫反。《方言》：監，察也，亦覽也。經文作鍳，非體也。

輨轄		古緩反。下又作𡍦、鎋二形，同。胡瞎反，。《方言》：輨軑鍊䥦也關之東西曰輨，亦曰轄，謂軸頭鐵也。鎋，鍵也。經文從竹作管，非體也。

鞦紖		又作䊶、絼二形，同。直忍反。謂牛鼻繩也。《廣雅》：紖，索也。經文從革作靷，餘振反。《說文》：靷，軸也。非此義也。

旒幢		《字書》作𦀠，同。呂周反。謂旌旗之垂者也。天子十二旒，諸侯九旒是。

○ 2.9.第十六卷

焦悸		子遙反。焦，燒也。下古文痵，同。其季反。《字林》：心動也。《說文》：氣不定也。

蚩笑		充之反。《蒼頡篇》：蚩，輕侮也。經文從口作嗤，非體也。

○ 2.10.第十七卷

郁鳩		於六反。

鳩攡		力知反。

蔚耆		於費反。

曬婆		力計反。

○ 2.11.第二十卷

唏隸		呼几反。

嘍梨		力口反。經文作𧰃，非也。

斫啾		子由反。

膝伽		私七反。經文作𢑧，非也。

提蘘		而羊反。

薩陀		徒加反。經文作𢑠，非也。

茂睼		吐奚反。經文作㖷，非也。

遁走		今作遯、遂二形，同。徒頓反。遁，逃也。《廣雅》：遁，避也。

○ 2.12.第二十一卷

刀戟		居逆反。《字林》：戟有枝兵器也，長六尺。《釋名》：戟，格也。言有枝格也。

确盡		苦角反。孟子曰：确，瘠薄地也。今亦取此。

确瘦		苦角反。《通俗文》：物堅硬謂之确。今取其義。

奎星		口雋反。

婁星		力侯反。

昴星		亡飽反。

觜星		子系反。

○ 2.13.第二十二卷

嘻隸		虛基反。

究侜		竹流反。

婆𨥌		昌氏反。

陀睼		吐奚反。

淫婆		以針反。經文作𣽮，非也。

至肣		胡耽反。經文作𦛜，非也。

仳他		父美反。

薜荔		浦細反。下力計反。正言閉麗多，此譯云祖父鬼，或言餓鬼。是餓鬼中最劣者也。

尼鞀		徒刀反。

䉛厠		於六反。

陀𠲸		或作諵、喃，二形同。女咸反。

𥇔那		丑上反。經文從口作，非也。

兵革		古核反。軍旅之事曰兵革，謂兵器雜有皮革也。《國語》：定三革。賈逵曰：甲胄者，三也。《禮記》：革車，兵車也。五刃曰兵也。

○ 2.14.第二十三卷

啅啅		陟角反。

兜仇		都侯反。下渠牛反。

囉𥿫		丑賜反。

鞞哹		匹尤反。

噢喃		於六反。

伽悢		力尚反。

低囉		丁奚反。經文作䩯，非也。

埏植		尸延反，下時力反。埏，擊也，和也，埴土也。

○ 2.15.第二十六卷

手探		他含反。《說文》：手遠取曰探也。又音他闇反。探，試也。

伶俜		歷丁反，下匹丁反。《三蒼》：伶俜猶聯翩也。亦孤獨皃也。

○ 2.16.第二十八卷

𦚠蘘		翼之反，下而羊反。

𠸹呿		於六反，下兒庶反。經文從豆作𧯱，非也。

膃摩		一兀反。

蹶比		巨月反。

○ 2.17.第二十九卷

迦睇		他第反。一，音徒計反。依字，傾視曰睇。

霖雨		力金反。雨自三日已上爲霖。《爾雅》：久雨謂之淫，淫謂之霖。

係心		古文繫、継二形，同。古詣反。係，綴也。繫，束也。

○ 3.大集日藏分經

○ 3.1.第一卷

僧伽藍		舊譯云村，此應訛也，正言僧伽羅磨，此云衆園也。

生挑		他堯反。《聲類》：挑，抉也。謂以手抉取物也。抉，音烏決反。

俱蘭吒花		或云拘蘭荼花，此譯云紅色花也。

○ 3.2.第二卷

逋沙		布吾反。又作補婁沙，或言富留沙，皆訛也。正言富盧沙，此言士夫，或言丈夫，經中或作甫，訛也。

仳必		匹視反。

羅麼		莫可反。

羅䛧		莫閉反。

復䫂		都我反。

馺跛		蘇合反。

娑郵		于鳩反。

㖶隸		因賢反。

摩爹		徒可反。

鉢郞		力可反。

囉栘		是奚反。

三姥		亡古反。

咥㖑		丑一反，下呼戒反。

惡踦		居綺反。

窣朱		乘沒反。

迃嘍		一禹反，下勒口反。

伊儸		力歌反。

系毗		下第反。

○ 3.3.第三卷

唵句		烏感反。

眵提		充支反。

那梯		他隸反。

頻婆人		案《佛本行經》云：頻婆羅，此數當十兆也。

○ 3.4.第四卷

培鞞		蒲口、蒲來二反。

阿紉		女珍反。又女鎮反。

坒絰		扶必反。下徒結反。

姦宄		居美反。《國語》：竊寶爲宄，因宄之財爲姦也。《廣雅》：宄，盜也。《左傳》：在內曰姦，在外曰宄。又云：亂在內曰宄。

○ 3.5.第五卷

䫫頷		作髏。同。力侯反。《埤蒼》：頭骨也。下胡感反。《方言》：頷，頣頷也。

腥臊		又作胜，同。先丁反。下又作鱢，同。桑勞反。《通俗文》：魚臭曰腥，猳臭曰臊。猳音加。

○ 3.6.第六卷

羸瘠		古文膌，同。才亦反。《說文》：膌，瘦。瘠亦薄也。

蠅䏣		千餘反。《通俗文》：肉中蟲曰蛆。《三蒼》：蠅乳肉中曰蛆。經文從虫作蛆，子餘反。蝍蛆，蜈蚣也。又作疽，久㿈也。二形並非經義。

得臛		呼各反。王逸注《楚辭》云：有菜曰羹，無菜曰臛。

蔔齏		又作𩐎，同。子奚反。醬屬也。《通俗文》：奄韭曰韲。醢醬所和，細切曰齏，全物爲葅。今中國皆言齏，江南悉言葅。

脊檁		相傳力甚反。正言棟，居屋中也。亦言梁。或言極。

牚柱		敕庚、恥孟二反。今謂邪柱爲牚也。經文作棖，非體也。

任娠		書鄰反。懷胎爲娠。《漢書》孟康曰娠，音身，今多以娠作身，兩通也。《詩》云大任有娠是也。

凍暍		又作𤸎、㷎二形，同。於歇反。謂傷熱煩悶欲死也。

石撩		力彫反。撩，擲也。《說文》作摷，相擊也。

○ 3.7.第七卷

刪那		所姦反。龍王名也。依字，《聲類》：刪，定也。《三蒼》：刪，除也。

庰中		屏、恲二形，蒲定、俾井二反。《廣雅》：圊、圂、庰，厠也。《說文》：屏，蔽也。

乳哺		蒲路反。《淮南子》：含哺而興。許叔重曰：口中嚼食也。《字林》：哺，咀食也。謂口中嚼食也。

不憚		徒旦反。《詩》云：豈敢憚行。注云：憚，難也，亦畏也。

○ 3.8.第八卷

人黶		烏簟反。黑子也。《說文》：中黑也。

翌軫		夷軄反，下之忍反。北方宿名也。翌亦作翼。楚地宿也，謂此二宿在楚之分。

些吉		蘇計、桑餓二反。此火天也。姓些吉利多耶尼。

拓地		古文𤖴、袥二形，今作拆，同。他各反。

剛毅		魚既反。《說文》：毅，有決也。孔安國注《尚書》云：煞敵爲果，致果爲毅。

親昵		又作暱，同。女栗反。《爾雅》：昵，親近也。又云：昵，亟也。親昵亦數也。

炒粳		古文鬻、𤈗、焣、𤌉四形。今作𩰸。崔寔《四民月令》作炒，《古文奇字》作𤍕，同。初狡反。《方言》：熬、焣、煎、㷶，火乾也。

㷶音皮逼反愼儆		古文憼、儆二形，今作警，同。居影反。警，戒愼也。《廣雅》：警，不安也。

嘲戲		又作啁，同。竹包反。《蒼頡篇》云：啁，調也。謂相調戲也。

○ 3.9.第九卷

蜎飛		於全反。《字林》：蟲皃也。動也。或作翾，呼全反。飛皃也。

桁械		胡郎反，下胡戒反。《通俗文》云：拘罪人曰桁械。謂穿木加足曰械，大械曰桁。

他恀		音是，又時移反。依字，《爾雅》：恀、怙，恃也。注云：今江南呼母爲恀。

䯇䯇		苦骨反。《廣雅》：䯇，勤也。《埤蒼》：力作也。

喫噉		口跡反。謂喫食也。

○ 3.10.第十卷

燂身		《聲類》作燂、燖二形。《字詁》：古文𤏝、鬻二形，今作燅，同。詳廉反。《通俗文》：以湯去毛曰燅。經文作爓。案《說文》等音皆余贍反，又羊占反。火爓爓也。爓非經義。

嗽於		又作欶，同。山角反。欶，吮也。經文從口作𡂡，俗字也。吮，子兗、石准二反。

刀砧		又作椹、㪛二形，同。豬金反。鈇砧也。

烙口		力各反。謂燒物著人曰烙。經文作爍，式酌反。消爍也。

○ 4.大集月藏分經

○ 4.1.第一卷

囉𠰗		烏禮反。字又作䚷。依字義，《廣雅》：䚷，譍聲也。

棖觸		《說文》作樘，柱也。《音隱》紂庚反。《字統》作棖，丈庚反。棖，觸也。嫽㲂觸亦作㲂，音丈衡反。

○ 4.2.第二卷

齊鼓		今清樂中有此鼓，鼓面安齊，故云齊鼓也。

籢鼓		力占反。謂以瓦爲𣞙，革爲兩面，用杖擊之者也。經文作𥲥，非也。

矛䂎		又作𨥨、𢦵二形，同。莫侯反。《說文》：矛長二丈，建於兵車。下千亂反。《廣雅》：䂎謂之鋋。鋋，矛也。今江湘已南傒人工用䂎。鋋音蟬，傒音口奚反。經文作爨，非體也。

䏣佞		千餘反。謂䏣妬也。下奴定反。諂媚也。字從女從仁。《論語》：惡夫佞者。此即從女之義。《左傳》云：寡人不佞，不能事父兄。此即從仁之義也。

登祚		徂故反。祚，位也，又《國語》：天地之所祚。賈逵曰：「祚」，祿也，亦福也，祥也。

狡猾		古卯反，下胡刮反。《方言》：凡小兒多詐或謂之狡猾。猾亦亂也。《三蒼》：猾，黠惡也。

佛仍		又作䚮、䄧二形，同。而陵反。《廣雅》云：仍，重也。《爾雅》：仍，因也，乃也。

○ 4.3.第三卷

塵曀		古文㙪，同。於計反。《小爾雅》云：幽曀闇昧，冥也。《爾雅》：陰而風曰曀。《釋名》云：曀亦翳也。使日不明淨也。

怨讎		視周反。《三蒼》：怨偶曰讎。讎，對也。《爾雅》：讎，匹也。

螽鼠		宜作鼨，籀文作䶂，同。之弓反。《爾雅》：鼨，鼠。《說文》即豹文鼠也。經文作螽，音終，蟲名也。

訓狐		關西呼訓侯，山東謂之訓狐，即鳩鴟也。一名鵂鶹。經文作勳胡，非體也。

土梟		古彫反。惡鳴鳥也。《說文》：不孝鳥也。經文作兔梟，或作禿梟，非也。

蔚茂		於謂反。《蒼頡篇》云：蔚，草木盛皃也。《廣雅》：蔚亦茂也，翳也。

期剋		渠基反。下又作勊，同。口勒反。言必當也。經文作忌，非也。

○ 4.4.第四卷

蕃息		父袁反。蕃，滋也。謂滋多也。《釋名》：息，塞也。言物滋息塞滿也。今中國謂蕃息爲嬎息，音匹万反。《周成難字》作嬎息也，同。時一嬎亦作此字。《説文》：生子齊均也。或作𡢎。

○ 4.5.第五卷

羅媲		普詣反。

系捍		胡計反，下公旦反。

海島		古文隝，同。都道、都皎二反。《說文》：海中有山可依止曰島。《釋名》：島，到也。人所奔到也。亦言鳥也，人物所趣如鳥之下也。

迦利		或名歌利王。論中或作迦藍浮王，正言羯利王，此云鬪諍王也。

○ 4.6.第六卷

佉伽婆沙		又作渴伽，皆訛也。正言朅伽，此譯云犀牛。毗沙拏，此云角。朅，音去謁反。

𦂅呵		又作枲，同。息里反。天童女名也。依字，又作枲，籀文作𣙼，謂牡麻有子者也。

陂濼		筆皮反，下匹莫反。大池也。山東名濼，幽州名淀。淀音殿，今亦通名也。經文從水作泊，借音，非體也。

○ 4.7.第七卷

純淨		時均反。謂專一不雜也。《方言》：純，好也，大也。經文作醇。《說文》：不澆酒也。又作淳濃之淳，其義一也。

尸仛		又作詫、譇二形，同。敕嫁反，乾闥婆名也。

黃鼬		翼周、翼救二反。此龍名也。

朚瞿		莫光反。

儚伽		霍弘反。

黚婆利		九嚴反。

枲阿		息里反。

黟乾		一兮反。

謫罰		都革反。《通俗文》：罰罪曰謫。《字林》：謫，罪過也，責也。《說文》：罪之小者曰罰。罰亦折伏也。

○ 4.8.第八卷

婆涑		桑侯、桑穀二反。依字，濯生練曰涑，去舊垢曰浣。一云以手曰涑，以足曰浣也。

雷鼓		力迴反。《周禮》：雷鼓，鼓神祀。鄭玄曰：雷鼓，八面者也。

○ 4.9.第九卷

讇鞞		是鹽反，下蒲迷反。國名也。

鄯善		時戰反。《漢書》本名樓蘭，因傅介子斬其王，復更名鄯善，因爲國號。在焉耆國南。胡國，陽關外也。

黟羅		焉奚反。阿修羅王名也。

○ 4.10.第十卷

遮噠那		敕轄反。國名也。依字，《韻集》云咀噠，語不正也。

曰虹		胡公反。江東俗音絳。《爾雅音義》云：雙出鮮盛者爲雄，雄曰虹。暗者爲雌，雌曰蜺。蜺或作霓。霓，音五奚反。

圯坼		父美反。下恥格反。《爾雅》：圯，毀也。坼，裂也。《爾雅》：圯，覆也。《廣雅》：坼，分也。

○ 5.大威德陀羅尼經

○ 5.1.第一卷

䁋眼		又作𥍉，同。火涉反。《通俗文》：一目眨曰䁋。謂眇目視日。也眨音莊狹反。

賜眼		式亦反。《說文》：目疾視也。

眇眼		亡紹反。《說文》：一目小也。《釋名》云：目匡陷急曰眇。眇，小也。

矘眼		他莽反。《字林》：目無精直視也。亦失志皃也。

𥈾眼		一決反。《說文》：目深皃也。

睽眼		苦攜反。《廣蒼》：目少精也。《說文》：目不相聽也。

睒眼		式冉、弋冉二反。《說文》：暫視也。

睉眼		子戈、似戈二反。《字林》：小目也。

睍睴		下殄反，下胡本、公困二反。《說文》：睍，目出皃也。睴，大出目也。謂人目大而突出曰睴。

眣眼		徒結反。《字書》：目出也。又作凸。《字苑》：凸，疑也。經文作垤，蟻堆也。垤非經義。

眅多		匹姦、匹諫、普板三反。《說文》：眼多白也。《春秋傳》曰鄭游眅字子明是也。

繚戾		力鳥反，下力計反。不正也，謂相糺繚也。經文作膫，力彫反。脂膫也。膫非此義。

疑莿		且漬反。《方言》：凡草木刺人，關西謂之莿，北燕、朝鮮冽水之間謂之茦。茦，音初責反。

懸臃		又作𦡚，同。於凶反。喉中肉也。《釋名》云：𦡚，擁也。謂氣至擁塞也。經文作甕，非也。

○ 5.2.第二卷

羶臭		《說文》羴，或作羶，同。失然反。羊臭也。

惇直		《蒼頡解詁》云古文敦，同。都屯反。《說文》：惇，厚也。《方言》：惇，信也。謂誠皃也，亦撲也，大也。

○ 5.3.第三卷

洲潬		徒亶反。《爾雅》：潬，沙出也。謂水內沙堆也。經文作埏，音延。埏，道也。埏非字體。

那唏		呼几、呼冀二反。

婆莆		方禹反。

訢婆		虛斤反。

○ 5.4.第四卷

百䂎		倉乱、粗鸞二反。䂎，擲也。經文作炊㸑字，非也。

恐嚇		呼嫁反。《詩》云：及予來嚇。箋云：距人曰嚇。亦言恐赫，或言恐喝，皆一義也。

○ 5.5.第五卷

冊地		楚責反。

黟荼		一奚反。

虱䶩		所乙反，下竹皆反。

○ 5.6.第六卷

多霤車		力救反。星宿異名也。

○ 5.7.第七卷

勃嘍		力口反。

毱豆留		渠掬反。經文作毬，非體也。

嘔多		烏後反。

阿履那		此云山羊，正言曷利拏，總言麞鹿等名也。

麼迦吒		莫可反。此云獼猴。

跋詫		敕嫁反。

羅斃		蒲計反。

利鈇		方于反。莝刃也，亦云橫斧也。《蒼頡篇》：鈇，莝鈇也。謂橫斧也，莝刃也。《說文》：鈇，莝斫也。謂莝刃也。《公羊傳》云不忍加之鈇質是也。

嚘嘍		於求反。

囉咤		竹嫁反。

娑俞		以朱反。

匕嘶		卑以反，下斯奚反。

○ 5.8.第八卷

指麾		《字詁》今作撝，同。呼皮反。手指曰麾，謂旌旗指麾衆也，因以名焉。《周禮》：建大麾於田。夏后氏所建。

黝羅		於糺、一子二反。從頻婆羅至黝羅破，此數名也，亦不定也。

○ 5.9.第十一卷

狗齩		又作䶧，同。五狡反，中國音也。又下狡反，江南音也。《說文》：齩，齧也。經文作骹，苦交反。䏶膝骨也。骹非此用。

毛𣮧		布莽反。謂毛布也。《字林》：罽之方文者曰𣮧。《通俗文》：織毛曰罽，斜文曰𣮧。經文作𣯟，非也。

那娜		乃可反。

歧蹬		音登。

娑喃		女咸反。

蜱犁		父梨反。

謩羅		莫孤反。

○ 5.10.第十二卷

閹人		於儉反。《說文》：閹豎，宮中閹昏閉門者也。《周禮》：閹人。鄭玄曰：閹，精氣閉藏者。今謂之宦人也。主閉門戶，故曰閹。

覢電		又作睒，同。式冉反。《說文》：暫見也。亦不定也。經文作閃，窺頭也。

○ 5.11.第十三卷

䏣戶		且餘反。《通俗文》：肉中蟲謂之䏣。經文作蛆、疽二形，並非體也。

羅毦		人志反。《廣雅》：㲥毦，罽也。織毛曰罽也。㲥音唐。

○ 5.12.第十四卷

婆啉		力南反。依字，啉，聒也，譙也。

呞食		又作𪗪、齝二形，同。敕之、式之二反。《爾雅》：牛曰𪗪。謂食已復吐出也。

○ 5.13.第十五卷

趁逐		丑刃反。謂相追趁也。關西以逐物爲趁也。

謇吃		居展反。下又作𣢆，同。居乞反。《通俗文》：言不通利謂之謇吃。《易》云：謇，難也。《聲類》云：吃，重言也。

○ 5.14.第十六卷

評論		皮柄反。《字書》：評，訂也。訂，平議也。訂，音唐頂反。

鐵㭰		今作𠲿，又作觜，同。子累反。《廣雅》：㭰，口也。《方言》：㭰，鳥喙也。經文作□，非也。

鵂侯		許牛反。鵂鶹也，亦名訓侯，一名鉤鵅，晝伏夜鳴者，亦名怪鳥。

從窠		又作萪、薖二形，同。苦和反。《廣雅》：橧、窠、巢也。《小爾雅》云：雞雉所乳謂之窠。在樹曰巢，在穴曰窠也。橧，音則恆反。

○ 5.15.第十七卷

爲捍		又作扞，同。胡旦反。《說文》：扞，止也，亦蔽也，衛也。經文作翰，高飛也，長也。翰非此用。

垂胡		又作𩑶、𠴱二形，同。戶孤反。《說文》：牛頷垂下也。《釋名》：胡在咽下垂者也。經文作𧋌，非體也。

○ 5.16.第十九卷

斤𣃆		居勤反。《說文》：斤，斫也。斤，钁也。下古文𣃂，同。竹角反。《說文》：𣃆，斫也。經文作釿，魚斤反。釿，㓵也。釿非經義。

韛囊		《埤蒼》作韛，《東觀漢記》作排，王弼注《書》作㰆，同。皮拜反。所以冶家用炊火令熾者也。

而蹶		巨月、居月二反。《說文》：蹶，僵也。《廣雅》：僵，仆也。

○ 6.法炬陀羅尼經

○ 6.1.第一卷

甝婆		乎甘反。

致妳		奴解反。

笳吹		或作葭，同。古遐反。今樂中有笳，卷笳葉吹之，因以名也。

○ 6.2.第二卷

阿蘭拏		女加反。或云阿蘭若，或言阿練若，皆梵言輕重耳，此云空寂，亦云閑寂。閑亦無諍也。蘭音借爲力姦反。經中有從口作囒，義非也。

善馭		今作御，同。魚據反。鴐馭也，謂指麾使馬也。凡言馭者所以驅之也。內之於善也。

鑪鍋		字體作鬲，又作𩰫，同。古和反。《方言》：秦地土釜也。

翺翔		五高反。迴飛也。飛而不動曰翔。《釋名》云：翺，敖也。言敖遊也。翔，徉也。言彷徉也。

埻的		之允、之閏二反。《通俗文》：射堋曰埻，埻中木曰的。《說文》：射臬也，射侯也。以熊虎之皮飾其側方制之以爲埻。臬音牛列反，橜也。

無垜		徒果反。射堋也。經文作埵，丁果反。埵，累也。埵非此義。堋音朋。

僮隷		力計反。《周禮》：男子入于罪隷。鄭玄曰：隷，奴也。隷，賤也，役也，僕隷也。字從米𠭥聲。𠭥字從又從崇。𠭥，音之芮反。

挾持		胡頰反。《爾雅》：挾，藏也。《方言》：挾，護也。

○ 6.3.第三卷

寥廓		或作廖，同。力彫反。《埤蒼》：寂廖無人也。《廣雅》：廖，深也。經文作遼遠之遼，非體也。

停憩		又作愒，《蒼頡篇》作𡳅，同。墟例反。《爾雅》：憩，息也。舍人曰：憩，臥之息也。

磧中		且歷反。《廣雅》：磧，瀨也。水淺見石者也。《說文》：水渚有石曰磧也。

暴曬		蒲卜反，下所懈反。《說文》：暴，晞乾也。字從日從出從丱米字意也。丱又作拜，同。巨凶反。兩手持也。

趣足		千屢反。趣猶纔也。《說文》：趣，疾也。經文作趍，千臾反。疾走也。

○ 6.4.第四卷

羇縶		又作䭴，同。豬立反。《詩》云：縶之。《傳》曰：縶，絆也。亦拘縶也。

坑穽		古文阱、汬二形，同。才性反。《說文》：大陷也。《蒼頡篇》：穽謂掘地爲坑，張禽獸者也。

呵叱		蚩逸反。叱亦呵也。《方言》：呵，怒也。陳謂之呵。亦叱咄也。

○ 6.5.第五卷

阿梨耶		此譯云出苦者，亦言聖者。

船擢		又作棹，同。馳挍反。《釋名》：在旁撥水曰擢。《方言》：榾或謂之擢，所以擢船也。

帆挽		又作颿、𩗋二形，同。扶嚴、扶泛二反。《三蒼》：颿，船上張布帊也。《釋名》云：船隨風張幔曰帆。謂施船頭風吹以進也。帊，音普嫁反。

餱糧		胡鉤反。《說文》：餱，乾食也。《詩》云：乾餱以愆。《傳》曰：餱，食也。經文從米作糇，非也。

爲棍		古本反。棍，轉也。謂箜篌上轉繩也。

○ 6.6.第六卷

蜱羅尸		補迷反。或作閉尸，此譯云肉團也。

猖狂		齒楊反。謂變易情性也。亦狂騃也。《莊子》猖狂妄行是也。

㤿襲		古文㦻、褶二形，同。辭立反。《左傳》：凡師輕曰襲。注云：掩其不備也。又云：夜戰曰襲。

○ 6.7.第九卷

舉措		且故反。《蒼頡篇》：措，置也，又安也，亦施也。

嘶聲		又作𧬊、𤺊，同。先奚反。《埤蒼》：聲散也。亦悲聲也。

○ 6.8.第十卷

菅鍼		賈顏反。《爾雅》：茅屬也。白華。一名野菅也。

貪惏		《字書》或作啉，今亦作婪，同。力南反。惏亦貪也。《楚辭》：衆皆進而貪惏。王逸曰：愛財曰貪，愛食曰惏。

桎梏		之逸反，下古木反。在手曰桎，在足曰梏。《蒼頡篇》：著曰桎，參著曰梏。

苛暴		賀多、胡可二反。《說文》：苛尤劇也，亦煩擾也，剋急也。《禮記》苛政猛於虎是也。

○ 6.9.第十四卷

偉壯		《埤蒼》作瑋，同。于鬼反。《說文》：偉，奇也。

䂎棓		千乱反。《韻集》：䂎，鋋也。今江湘以南傒人工用䂎。鋋音蟬。下又作棒，同。蒲項反。《說文》：棓，梲也。謂大杖也。梲，音他活反。

○ 6.10.第十七卷

儕類		士皆反。《字林》：儕，等也。儕猶輩類也。《左傳》晉鄭同儕是也。經文作濟者，非也。

鵂鶹		許牛反，下力周反。《字書》：鵂鶹，鉤鵅也。《廣雅》：鵂鶹，鳩鵄也。亦怪鳥也。關西亦名訓侯，山東亦名訓狐。《纂文》云：夜則拾人爪也。

甫此		方父反。《釋名》云：甫，始也。又甫者，男子美稱。知子莫若於父，父言子有用即爲美稱，故字從父從用，父亦聲也。

田疇		直流反。《國語》：田疇荒蕪。賈逵曰：一井爲疇，九夫爲一井也。《左傳》：取我田疇。注云：並畔爲疇。《蒼頡篇》：田種禾稼也。疇，耕地也。

○ 6.11.第十八卷

芟剉		所巖反，下千臥反。芟，刈草也。芟，除也。剉猶斫也。刈，魚吠反。

○ 6.12.第二十卷

黿虯		魚袁反，下渠周反。黿，大𪚺也。《廣雅》：有角曰虯龍。熊氏《瑞應圖》曰：虯龍黑身無鱗甲。《淮南》云女媧之時服應龍驂青虯是也。驂，音蒼南反。

坻彌		《三蒼》音低。下諸《律》中皆作迷，謂大身魚也。其類有四種，此則第四種，最小者也。互相呑食也。

祁寒		渠夷、市尸二反。《尚書》：冬祁寒，小民亦惟怨咨。孔安國曰：祁，大也。冬大寒，民猶怨也。

多嘔		又作歐，同。於口反。歐亦吐也。《釋名》云：嘔，傴也。將有所吐，脊曲傴也。

## 一切經音義卷第二

○ 1.大般涅槃經

○ 1.1.第一卷

壽命		視柳反。案壽亦即命也。壽取一期之名，命取人之生分，但異名耳。《說文》：壽，久也。《釋名》云：生已久遠氣終盡也。又音視溜反。上壽也。溜，音力救反。

阿利羅跋提河		《泥洹經》作煕連河，皆訛也，正言㕧剌拏伐底河。㕧剌拏，此譯云金。伐底，此言有，名爲有金河。㕧，音許梨反。剌，力曷反。

娑羅		《泥洹經》作固林。案《西域記》云：此樹在㕧剌拏河西岸，不遠有娑羅林。其樹形類槲而皮青白，葉甚光潤。四樹特高，是如來涅槃之所也。

等視		《字詁》：古文眎、眡二形，今作視，同。時旨、時至二反。《廣雅》：視，觀也。《說文》：視，瞻也。《釋名》云：視，是也。言察其是非也。

羅睺		胡鉤反。正言曷羅怙羅，此譯云障月，但此人是羅怙阿修羅以手捉月時生，因以爲名也。

爲作		于危反，下茲賀、子各二反。爲，作也。又音于僞反。二音通用。

晨朝		食仁反。《爾雅》：晨，早也。《釋名》云：晨，伸也。言其清旦日光復伸見也。

頗梨		力私反，又作黎，力奚反。西國寶名也。梵言塞頗胝迦，亦言頗胝，此云水玉，或云白珠。《大論》云：此寶出山石窟中，過千年冰化爲頗黎珠。此或有也。案《西域》暑熱無冰，仍多饒此寶，非冰所化，但石之類耳。胝，音竹尸反。

馬腦		梵言摩娑羅伽隸，或言目娑邏伽羅婆，此譯云馬腦。案此寶或色如馬腦，因以爲名，但諸字書旁皆從石作碼碯二字，謂石之次玉者是也。

號哭		胡刀反。《爾雅》：號，呼也。大呼也。《釋名》云：以其善惡呼名之也。號亦哭也。字從号虎聲。經文作嘷。《說文》：嘷，咆也。《左傳》豺狼所嘷是也。嘷非此義，又從口作呺，俗僞字耳。

涕泣		他禮反。《字林》：涕，泣也。無聲而淚曰泣。

哽噎		古文骾、𦛟二形，又作鯁，同。古杏反。哽，噎也。《聲類》云：哽，食骨留嗌中也。今取其義。下於結反。《說文》：噎，飯窒也。《詩》云：中心如噎。《傳》曰：憂不能息也。嗌音益。窒，竹栗反。經文多作咽，於見、於賢二反。咽，呑也，咽喉也。咽非字體。

震動		之刃反。《公羊傳》曰：地震者何？地動也。《周易》：震，動也。經文有從手作振，掉也。掉亦動也。二形通用。

戰掉		徒吊反。《字林》：掉，搖也。《廣雅》：掉，振動也。經文作挑，敕聊反。挑，抉也。又作恌，字與愮同，音遙。《詩》云憂心愮愮是也。二形並非此義。抉，音於穴反。

逮得		徒戴反。《說文》：逮，及也。經文多誤作逯，力屬反。《說文》：逯，謹也。亦人姓也。逯非經音。

漱口		所溜反。《說文》：漱，盪口也。經文有作嗽。《漢書》、《通俗文》皆所角反。嗽，吮也。嗽非此用。吮，音似兗反。

解未		古買反。解猶釋也。案解亦談說也。又胡買反。《廣雅》：解，散也。解，脫也。

紹三		古文綤，同。市繞反。《爾雅》：紹，繼也。謂繼續先宗也。《謚法》曰：疏遠繼位曰紹。

充足		子欲反。足猶止也。周備充足也。足，得也。又子喻反。足猶成也。今謂足成於人也。

蒭摩		古文芻，同。測俱反。正言菆摩。菆，音叉拘反。此譯云麻衣，舊云草衣。案其麻形似荊芥，花青也。

繒綵		在綾反。《說文》：繒，帛也。謂帛之總名曰繒。

轅槅		居責反。謂轅端頭曲木也。《釋名》云：槅，軛也。所以軛牛頸也。經文從車作𨍮，傳寫誤也。

厠填		古文窴，同。徒堅反。《三蒼》：厠，雜也。《廣雅》：填，塞也，滿也。

駿疾		子閏、先閏二反。《爾雅》：駿，速也。

由旬		或言由延，或言俞旬，或云踰闍那，皆訛也。正言踰繕那，此云合也，應也。計合爾許度量，同此方驛也。自古聖王一日行也。彼繕那亦有大小，或八俱盧舍，或四俱盧舍。一俱盧舍謂大牛鳴音其聲五里。昔來皆取八俱盧舍，即四十里也。

悵悢		敕亮反，下力尚反。《說文》：悵，望恨也。《廣雅》：悢，悲也。謂悢悢然愁悲也。

唼食		《字林》：子盍反。謂蟲食曰唼，亦唼血也。

所惡		於路反。《禮記》：吾惡用吾情。惡猶憎也。

樓櫓		力侯反。《說文》：樓，重屋也。櫓又作樐，同。音力古反。《釋名》云：櫓者，露也。謂城上守禦露上無覆屋也。

竅孔		苦吊反。竅亦孔也。《說文》：竅，空也。《泥洹經》作寮，力雕反。《蒼頡篇》：寮，小窗也。

洟唾		古文𪖦，同。敕計反。《三蒼》：洟，鼻液也。

毀呰		古文些、㰣二形，同。子爾反。《說文》：呰，呵也。鄭玄注《禮記》云口毀曰呰是也。

惆悵		敕周反。悲愁也。《說文》：惆悵，失志也。《廣雅》：惆悵，痛也。經文有作𢟺，力雕反。《聲類》：𢟺，且也。𢟺非經義也。

當斷		古文𣂢、𠸿二形，同。都緩反。斷，截也。

駟馬		相二反。《說文》：駟，一乘也。《穆天子傳》曰：獻良馬十駟。郭璞曰：四馬爲駟。謂四十匹也。

縱廣		足容反。《小爾雅》云：縱，長也。廣，橫也。凡南北曰縱，東西曰橫。此事之恆也。

多羅		案《西域記》云：其樹形如棕櫚，極高者七八十尺。果熟則赤如大石榴，人多食之。東印度界其樹最多。

甘膳		上扇反。《說文》：膳，具食也。《廣雅》：膳，肉也。《周禮》：膳之言善也。今時美物亦曰珍膳也。字體從肉，善聲。經文有從食作善，傳寫誤也。

紺瑠		古暗反。青赤色也。謂青而含赤色也。

倚牀		於蟻反。《說文》：倚猶依也。《廣雅》：倚，因也。謂因倚而臥也。字從人，經文多作猗。一奇反。美也。猗非此義。

睒婆		又作覢，同。式染反。此譯云木綿。

樂香		五孝反。樂，欲也。言此香王愛樂於香也。

鬼𩲐		古文魅、𩲐二形，同。莫冀反。《通俗文》：山澤怪謂之魑魅。《說文》：老物精也。

焚身		古文炃、燌二形，同。扶雲反。焚亦燒也。字從火燒林意也。

鳧雁		輔俱反。下我諫反。水鳥也。字體從鳥從几，音是臾反。

鴛鴦		《字林》：於袁反。下烏廊反。梵言斫迦羅婆迦。

鸚鵡		於莖反。鵡或作䳇，同。亡甫反。梵言叔迦。

婆嘻		欣基反。依字嘻嘻和樂聲也。

蓊鬱		烏孔反，下於屈反。蓊，盛皃也。鬱，樹木叢生。

作倡		齒楊反。《說文》：倡，樂也。倡，俳也。謂倡俳戲笑也。

白鶴		古文鸖，今作隺，同。何各反。《古今注》云：白鶴千歲則變蒼，又千歲則變黑，所謂玄鶴是也。經文有作鵠，胡哭反。案《廣志》云：鵠形似鶴，色蒼黃也。

雕文		古文㓮、琱二形，今作彫，同。都堯反。《說文》：彫，琢文也。《三蒼》：彫，飾也。字從彡，今皆從隹作雕。彡，音先廉反。

欄楯		力干反。謂鉤闌也。今皆從木作欄。下音食允反。《說文》「楯，闌檻也。縱曰檻，橫曰楯」是也。

矛矟		古文𢦵、鉾二形，同。莫侯反。《說文》：矛長二丈建於兵車也。經文有作牟。《說文》：牟，牛聲也。《廣雅》：牟，過也，愛也。牟非字體。矟，山卓反。《埤蒼》：矟長丈八尺也。經文有作梢，所交反。木名也。或作𣓞，北人俗字也。或作銏，江南俗字也。

金椎		直追反。《蒼頡篇》：椎，打物也。案《說文》：鐵爲黑金，故名金椎也。

鉞斧		古文戉，同。禹發反。《說文》：戉，大斧也。一云鉞，鐄也。音撗，大釤也。

罥索		《三蒼》：古文作𦌾，同。古犬反。《聲類》云：罥，係取也。

怛垤他踔計唽唽囉踔計曷勞魯隸摩訶曷勞魯隸阿羅磨羅羅莎訶諛諂		以珠反。下又作讇，同。丑冉反。不擇是非而言謂之諛，希其意道其言謂之諂。《周書》「面從曰諛」、《三蒼》「佞言曰諂」是也。經文有作諭，古文諭，今作喻，同。翼樹反。喻，告也，譬諫也。諭非經旨。

應時		於甑反。如響應聲也，亦瑞應也。

魔醯		《字林》：呼奚反。譯云大自在天也。

芬馥		敷雲反。《方言》：芬，和也，郭璞曰芬香和調也。下扶福反。《字林》：馥，香氣也。

爲向		許亮反。《說文》：向，北出牖也。

玫瑰		《字林》：莫回反。下胡魁反。石之美好曰玫，圓好曰瑰。郭璞云：玫瑰，石珠也。

蝮蠍		匹六反。《三蒼》：蝮蛇色如綬文，文間有豬鬣，鼻上有針。大者長七八尺，有牙，最毒。《史記》「蝮螫手即斷」是也。

灑地		所買反。《通俗文》：以水撿塵曰灑。謂以水灑散之也。

○ 1.2.第二卷

除去		墟與反。去猶除去也。

沙𠧸		力古反。謂确薄之地也。《說文》：𠧸，西方鹹地也。

拯		又作抍、撜二形，同。䒱上聲。《說文》：拯，上舉也。謂救助也。

消化		呼瓜、呼霸二反。《說文》：化，變也。謂變化無常。

先巳		蘇見反。案先猶先也。

牧牛		莫祿、亡福二反。《三蒼》：牧，養也。《方言》：牧，𩚅也。

蠲除		古玄反。《方言》：南楚疾愈謂之蠲。郭璞云：蠲，除也。

所呑		土根、他田二反。《說文》：呑，咽也。《廣雅》：呑，咽滅也。

觀行		古丸、古玩二反。《說文》：觀，諦視也。《釋名》：觀，望也。丸音完。

蒭草		古文𠣧，同。測俱反。《小爾雅》云：稈謂之蒭。所以飼獸曰蒭。

家嗣		古文孠，同。辭利反。《爾雅》：嗣，繼也，又續也。

乞匂		古賴反。《蒼頡篇》：乞行請求也。字體從人從亡，言人亡財物則行求匂也。

蜂螫		舒赤反。《說文》：蟲行毒也。關西行此音。又呼各反，山東行此音。䖧，知列反，東西通語也。

漂疾		芳妙反。漂猶流急也。

忉利		此應訛略也。正言多羅夜登陵舍天，此譯云三十三天也。

黿鼉		魚袁反。《三蒼》：似鼈而大也。字體從黽元。鼉，徒多反。《三蒼》：似蛟而大。《山海經》云：江水足鼉。郭璞曰：似蜥蝪，大者長一丈，有鱗，採皮可以爲鼓。

囹圄		力丁反，下魚呂反。獄名也。案《廣雅》：夏曰夏臺，拘湯是也。殷曰羑里，紂拘文王是也。周曰囹圄，皆獄之別名也。《周禮》：三王始有獄。《釋名》云：囹者領也，圄者禦也。謂領錄囚徒禁禦之也。《禮記》「仲春省囹圄」是也。

俾倪		《三蒼》作䫌倪，又作𢽛堄二形。《字林》：普米、吾禮反。《廣雅》：俾倪，堞，女牆也。《埤蒼》云：城上小垣也。《釋名》云：言於孔中俾倪非常事也。亦言裨，助城之高也。或言女牆，言其卑小，比於城若女子之於丈夫也。或言堞，取其重疊之義也。

羇鏁		今作䩭，同。居猗反。革絡馬頭曰羇。《釋名》：羇，撿也。所以撿持制之也。鎖，桑果反。字從貝從小。

醒悟		思梃、思定二反。《字林》：醉除也。

眠眩		《說文》作瞑，同。亡見、亡田二反。下侯遍、胡蠲二反。《廣雅》：眠眩，惑亂也，亦闇不明也。經文作愐，亡善反。愐，勉也，勸也。愐非此義。

巧出		昌遂反。案出亦出也。《毛詩》「出言有章」是也。

頑嚚		吳鱞反，下魚巾反。《廣雅》：頑，鈍也。《蒼頡篇》：嚚，惡也。《左傳》「心不則德義之經爲頑，口不道忠信之言曰嚚」是也。

奉祿		防用反。奉，與也，所以奉百官也。今皆作俸。

師範		所飢反。《周禮》「師氏」，鄭玄曰：敎人以道之稱也。《謚法》曰：溫故知新曰師，尊嚴能憚曰師。下今作笵，同。音犯。《爾雅》：範，法也。謂楷式法則也。《通俗文》「規模曰範」是也，故字從竹汜聲。《說文》：古法有竹形，以土曰𠜚，以金曰鎔，以木曰模，以竹曰範。四者一物，材別也。

偶成		《字林》：伍口反。偶，合也。《爾雅》：偶，遇也。郭璞曰：偶爾相值也。

麥䴬		夷職反。麥穅也。案諸書所無，唯《趙書》有人姓姚名䴬作此字。

飮餧		猗鴆反。餧，《說文》作萎，同。於僞反。《廣雅》：飮也。

除愈		古文瘉，同。榆主反。《方言》：差，愈也。《說文》：愈，病瘳也。

○ 1.3.第三卷

責索		阻革反。《說文》：責，求也。經文作債，阻懈反。近字耳。

無所		師呂反。《三蒼》：所，處也。所猶據也，在也。經文有作於。案郭璞注《爾雅》於于皆語之韻絶辭也。二形通用。

不汙		於故、紆莝二反。《字林》：汙，穢也。汙，塗也。

脫故		吐活反。脫，易也。《爾雅》：肉曰脫之，剝其皮曰脫也。

屛隈		蒲定反。隈，《說文》：一凷反。水曲隩也。屛隈謂隱蔽之處也。

規欲		又作頍，同。九吹反。規，計也。規亦求也。謂以法取之也。

敎詔		居效反，下諸曜反。《三蒼》：敎，誨也，效也。詔，告也。《廣雅》：敎，語也。《爾雅》：詔，導也。郭璞云：謂敎導之也。

勸勵		力制反。《小爾雅》云：奬、率、勵，勸也。謂相勸勵也。

抄掠		古文抄、剿二形，今作鈔，同。初效反。下掠，《聲類》作剠，同。力尚反。《字書》：抄，掠也。《通俗文》：遮取謂之抄掠。謂強奪取物也。

班宣		案古書或作頒，同。補姦反。頒，遍也。

𧄼瞢		徒登、丁鄧二反。《韻集》云：失臥極也。經文作瞪，非此義。

沮壞		才與反。《三蒼》：沮，漸也。敗壞也。經文多作俎，側呂反。貯醢器也。一曰置肉机也。俎非此義。

○ 1.4.第四卷

深邃		古文㥞，同。私醉反。《說文》：邃，深遠也。

乳養		而注反。《說文》：人及鳥生子曰乳。《廣雅》：乳生也。

嬰兒		於盈反。《三蒼》：女曰嬰，男曰兒。《釋名》云：人始生曰嬰兒。胸前曰嬰，抱之嬰前而乳養之，故謂嬰兒也。

多含		《字林》從玉作琀，諸書從口作唅，同。胡紺反。《穀梁傳》曰：貝玉曰唅，謂資人含與也。今取其義。

夭壽		於矯反。《說文》：夭，屈也。《廣雅》：夭，拔也。夭，折也。字從夭象形不申也。不盡天年謂之夭，取此義也。

甘嗜		古藍反。《廣雅》：甘，樂也。嗜亦貪也。甘嗜，無猒也。

毫釐		字體作氂，力之反。《說文》：強曲毛也。毫，兎毫也。十毫曰氂。

皮革		古核反。皮去毛曰革，謂變更之，故爲皮革字也。

被服		皮寄反。謂被帶也。經文有作披，匹皮反。披，散也。披，張也。

伺鼠		湑慈、先吏二反。《字林》：伺，候也，察也。

星宿		思育反。《釋名》云：宿，宿也。言星各止任其所也。

種植		時職反。植謂根生之屬也。

蠱道		功戶反。《聲類》戈堵反。蠱蟲病物害人也。《說文》：蠱，腹中蟲也。謂行毒蟲也。

摴蒲		敕於、他奴二反。謂收擲也。《博物志》云：老子作之用卜。今人擲之爲戲。

滋𦽦		古文孖、稵，二形同。子夷反，下無願反。《左傳》：無使滋蔓。服虔曰：滋，益也。蔓，延也。謂無使其惡益延長也。經文作漫，謨喚反。《方言》：漫，敗也。漫非經義。

淤泥		於據反。《字林》：淤，澱滓也。今謂水中泥爲淤是也。

素在		蘇故反。《方言》：素，本也。素，空也。謂空虛也。

歷𥢶		空外反。《字書》：粗穅也。《通俗文》：米皮曰𥢶。

陶家		又作匋。《字林》：大牢反。案西域無窯，但露燒之耳。《史記》：陶，瓦器也。《蒼頡篇》：陶作瓦家也。舜始爲陶，諸書亦借音爲姚。

林微		梵言藍軬尼，此云𥂁，即上古守園婢名也。因以名園。軬，音扶晩反。

天祠		似慈反。《爾雅》：祠，祭也。《公羊傳》曰：春祭曰祠。謂物始生，思親繼嗣食也。

子璫		都堂反。《釋名》云：穿耳施珠曰璫。本出西戎也。

角力		古文斠，同。古卓反。《禮記》：習射御角力。《廣雅》：角，量也。高誘注《呂氏春秋》云：角，試也。《月令》：角斗甬。《說文》：平斗斛也。並單作角。經文作捔，古文粗字，音在古反。千羊《漢書》班固《敘傳》云：捔舉職寮。韋昭《音義》曰：捔，略也。《周禮》注音亦粗，捔非此用。

木槍		千羊反。《說文》：槍，距也。《三蒼》：木兩耑銳曰槍。經文作鏘。《三蒼》：鏘，鈴聲也。鏘非正體。耑音端。

博弈		古文簙。《方言》：博或謂之棋。弈，餘石反。《方言》：自關而東齊魯之間皆謂圍棋爲弈。

燈鑪		字又作爐，同。力胡反。火所居也。謂凡盛火之器曰爐。

○ 1.5.第五卷

卷縮		奇員反。《聲類》亦觠字。《詩》云：有卷者阿。《傳》曰：卷，曲也。

傅以		方務反。，《漢書》：皆傅脂粉。傅，附也。謂塗附之也。《方言》「凡飲藥傅藥而毒，剌」皆是也。經文作拊，敷主反。拊，拍也。拊非字體。

煗氣		乃短反。《說文》：煗，溫也。字從火，耎聲。

清夷		羊脂反。《說文》：夷，平也。字從大。

聲㽄		又作𤺊，同。蘇奚反。《埤蒼》：㽄，聲散也。經文作嘶，悲聲也。嘶，噎也。嘶非此義。

蜱麻		字宜作𦳈、蓖二形。案《三蒼》布迷反。草名也。呂靜《韻集》云：𦳈麻其生似樹者也。經文作蜱，音脾。

日暴		蒲穀反。暴，曬也。《說文》：暴，晞乾也。字從曰從出從卝米，亦字意也。卝又作拜，音巨共反。拱手也。

振爆		方孝、補角、普剝三反。《聲類》：爆，燌起也。謂皮散起也。

泛長		又作汎，同。匹劒反。《說文》：泛，浮也。又駃疾也。

莖幹		工旦反。枝主也。《廣雅》：幹，本也。《三蒼》：枝，幹也。

門閫		又作梱，同。苦本反。《三蒼》：閫，門限也。

三跳		他弔、達澆二反。謂懸擲也。

穀𧂐		子賜反。《埤蒼》：𧂐，積也。

○ 1.6.第六卷

侵嬈		乃了反。郭璞云：嬈，弄也。擾也。謂嬈擾戲弄也。

妬憋		古文嫳，同。脾滅反。《方言》：憋，惡也。郭璞云：急性也。

稗子		蒲懈反。草之似穀者也。

讎隙		古文𡭴，同。丘逆反。隙，舋也。《說文》：壁際孔也。《廣雅》：隙，裂也。字從阜從白上下小。經文作郄，地名也。《聲類》云：郄鄕在河內。郄非經旨。

儲君		直於反。儲，備也。蔡邕《勸學》云：儲，副君也。

篡居		叉患反。《說文》：逆而奪取曰篡。《爾雅》：篡，取也。盜位曰篡。字從算從厶。弒君之法，理無外聲，故從厶也。算，音蘇卵反。

弱冠		古玩反。《禮》云：男子二十冠而字，成人之道也。案男子年二十加衣服始著冠爲冠。《釋名》云：二十曰弱冠。言雖成人而冠體尚弱也。

躃地		脾役反。謂躃倒也。

什物		時立反。《三蒼》：什，十也。什，聚也，雜也，亦會數之名也。又謂資生之物也。今人言家産器物猶云什物，物即器也。江南名什物，北土名五行。《史記》「舜作什器於壽丘」、《漢書》「貧民賜田宅什器」並是也。

隄塘		古文䧑，同。都奚反，下徒郎反。《說文》：隄，塘也。《爾雅》：隄謂之梁。李巡曰：隄，防也，障也。《漢書》：無隄之輿。韋昭曰：積土爲封限也。

穿決		《周易》：藩決不羸。王弼、徐邈等音皆穴。《說文》：胡玦反。下流也。又音古穴反。《廣雅》：穿也。謂穿破也。

淋漏		力金反。《三蒼》：淋，漉水下也。

耘除		禹軍反。除草也。經文作芸，字與蒷同。草名也，似苜蓿。《月令》「仲冬芸始生」是也。芸非經旨。

裁有		在灾反。裁，僅也，劣也。不久也。《廣雅》：纔，暫也。《三蒼》：纔，微見也。鄭玄注《禮記》、《周禮》作裁，《東觀漢記》及諸史、賈逵注《國語》並作裁，《漢書》作纔，隨作無定體。

衒賣		古文眩、𧗳二形，同。胡麵、公縣二反。《說文》：行且賣也。《廣雅》：𧗳，詃也。

○ 1.7.第七卷

娉妻		今作聘，同。匹勁反。問婚也。《說文》：聘，訪也。《爾雅》：聘，問也。

釜鍑		方目、甫救二反。《方言》：鍑或謂之鬲。郭璞曰：鍑，釜屬也。《說文》：鍑如釜而大口。《三蒼》：鍑，小釜也。

散香		蘇誕反。《說文》：散，雜也。謂散雜碎香者也。

憒𡗚		公對反。《說文》：憒，亂也。𡗚，女孝反。𡗚，猥也。經文作閙，俗字也。

治壓		於甲反。《廣雅》：壓，鎭也。經文多作押，非體也。

革屣		古文𩌦、𩎉二形，同。所綺、所解二反。

大致		徴吏反。致，至也。《說文》：送詣曰致。《三蒼》：致，到也，又與也。

常翹		祇遙反。《廣雅》：翹，舉也。郭璞曰：翹謂懸危也。

爲屐		巨逆反。《說文》：履屬也。屐有草有帛者，非止木也。

療治		力照反。止病曰療，謂治病也。

樂味		閭咢反。《蒼頡篇》：樂，喜也。

木筩		徒東反。《三蒼》：筩，竹管也。《說文》：筩，斷竹也。《方言》：箸筩也。郭璞曰：謂盛匕箸也。經文作筒。《說文》徒棟反。謂無底蕭也。今亦爲筩字。

钁𣃆		古文𦘣，同。竹角反。𣃆，削也。《說文》：𣃆，斫也。

霸王		今作𧟶，同。補駕反。《國語》：晉猶霸。賈逵曰：霸猶把也。言把持諸侯之權也。諸侯把王事臣道也。故字從月䨣聲。䨣，音匹各反。

步屈		《纂文》云：吳人以步屈名桑闔。《方言》「尺蠖又名步屈」是也。闔，古合反。

○ 1.8.第八卷

治目		莫鹿、莫六二反。《說文》：人眼也。象形。目，視也，亦見也。

造詣		七到反。《說文》：造，就也。《廣雅》：造，詣也。

金椑		案荀楷《誥幼文》字宜作箆，音方奚反。經文多作椑，假借耳。

鵝雁		五諫反。《爾雅》：舒雁，鵝。孫炎曰：鵝，一名舒雁。《方言》云：江東呼爲鴚鵝也。鴚音加。

仿佛		古文作眆䀟，《聲類》作髣髴，同。芳往反，下芳味反。謂相似見不諦也。

大舶		音白。《埤蒼》：舶，大船也。大者長二十丈，載六七百人者是也。

愞弱		《三蒼》：奴課反。愞亦弱也。

寱言		牛世反。《通俗文》：夢語謂之寱。《說文》：眠言也。《聲類》：不覺妄言也。經文多作讇。案諸字書字與諂同，佞言也。今多以是鹽、以占二反。此或俗語假借耳，未詳何證。

樘觸		音紂庚反。《說文》：樘，柱也。何承天《纂文》云：樘，觸也。又作敞、𢾊二形也。經文多作棠，徒當反。《三蒼》：棠，杜梨也。《爾雅》「杜，甘棠」是也。棠非此義。

文字品		字者，文字之總名。梵云惡剎羅，譯言無異流轉，或言無盡，無盡是字，字在紙墨，可得不滅，借此不滅以譬常住，凡有四十七字，爲一切字本。其十四字如言，三十三字如是，合之以成諸字，即名滿字。滿者，善義，以譬常住。半者，惡義，以譬煩惱。雖因半字，爲字根本，得成滿字，乃是正字。凡夫無始，皆由無明，得成常住，乃是真實，故字之爲義，可以譬道。《大涅槃經》其義如此。案西域悉曇章本是婆羅賀磨天所作，自古迄今更無異書，但點畫之間微有不同耳。悉曇，此云成就。論中悉檀者亦悉曇也，以隨別義轉音名爲悉檀婆羅賀磨天者，此云淨天。舊言梵天，訛略也。

字音十四字𧙑		阿、壹、伊、塢烏、理釐黳藹、汙奧、闇、噁此十四字以爲音，一一聲中皆兩兩字同，長短爲異，皆前聲短，後聲長。

菴惡		此二字是前惡阿兩字之餘音，若不餘音則不盡一切字，故復取二字，以窮文字。

《比聲二十五字》迦呿伽𠷐俄舌根聲。凡五字，中第四字與第二字同而輕重微異。

遮車闍膳若		舌齒聲。

吒咃荼組拏		上咢聲。

多他陁馱那		舌頭聲。

波頗婆婆摩		唇吻聲。

蛇羅羅縛奢沙娑呵		此八字超聲。

金磺		古文，《字書》作礦，同。孤猛反。《說文》：礦，銅鐵璞也。經文作丱。《周禮》：丱人掌金玉之地。劉昌宗：侯猛反，又音口猛反。注云：丱之言礦，金玉未成器曰丱。兩義大同，仍以初體爲正。

月蝕		神職反。《周易》云：月盈即蝕。《釋名》云：日月虧曰蝕，稍稍侵虧如蟲食草木葉也。《漢書》云：日月薄蝕。韋昭曰：氣往迫之曰薄，虧毀曰蝕也。

彗星		蘇醉反。《字林》：囚芮反。《釋名》云：彗星星光稍稍似彗也。《爾雅》：彗星，攙搶。孫炎曰：妖星也。四曰彗。郭璞曰：亦謂之孛。《釋名》云：言其孛孛然似掃彗也。攙，音叉銜反。槍，叉行反。

○ 1.9.第九卷

廝下		又作㒋，同。思移反。《廣雅》：廝謂命使也。《字書》：廝，役也。謂賤役者也。《漢書》：廝輿之卒。張晏曰：廝，微也。韋昭曰：析薪曰廝，炊烹曰養。

怖遽		渠庶反。《廣雅》：遽，畏懼也。疾，急也。經文有作𢟶，書史所無，唯郭璞注《爾雅》《釋言》中「淩𢟶也」作此字，二形通用。

咄善		《字林》：丁兀反。《說文》：咄，相謂也。《字書》：咄，叱也。

密緻		又作𦆣，同。馳致反。緻亦密也。

鬱烝		於物反。《爾雅》：鬱，氣也。李巡曰：鬱，盛氣也。烝，之勝反。《說文》：烝，火氣上行也。

乳哺		蒲路反。哺，含食也，謂口中嚼食也。經文作餔，字與晡同，補胡反，謂申時食也。

創皰		古文戧、刄二形，同。楚良反。《說文》：創，傷也。經文作瘡。近字耳。又音楚悢反。創，始也。非今所取。皰，又作靤，同。輔孝反。《說文》：皰，面生氣也。經文作疱，猶俗字耳。

㿃下		又作䐭，《字林》同。竹世反。㿃，赤痢也。關中多音滯。《三蒼》：㿃下病也。《釋名》云：下重而赤白曰㿃。言厲䐭而難差也。經文作蜇，字與蛆同，知列反，蟲螫也。又作哲也。哲，了也，智也。二形並非經旨。

著後		中恕反。著之言處也。《廣雅》：著，補也，亦立也。

○ 1.10.第十卷

祠祀		徐理反。祭無已也，謂年常祭祀潔敬無已也。《爾雅》：祭，祀也。舍人曰：祀，地祭也。《禮記》：王者爲群姓立七祀，諸侯五祀，大夫三祀，士二祀，庶人一祀或竈。鄭玄曰：此大神所祈大事者，小神居民間伺小過作譴告者也。

輕躁		又作趮，同。子到反。《周易》：震爲躁。躁猶動也。躁，擾也。《論語》曰：言未及之而言謂之躁。鄭玄曰：謂不安靜也。

口爽		所兩反。爽，敗也。楚人名羹敗曰爽。

肴饌		又作籑，同。士眷反。《說文》：饌，具飲食也。

悵怏		於亮反。《說文》：怏，心不服也。《蒼頡篇》：怏，懟也。

唐捐		徒郎、以專反。案唐，徒也。徒，空也。《說文》：捐，棄也。

怡恱		古文媐，同。弋之反。《爾雅》：怡，樂也。《方言》：怡，喜也。《說文》：怡，和也。

姝大		充朱反。《說文》：姝，好也，色美也。《方言》：趙、魏、燕、代之間謂好爲姝。

瓌異		又作傀，同。古回反。傀，美也。《方言》：傀，盛也。《說文》：傀，偉也。偉，奇也。《廣雅》：傀偉奇玩也。

溉灌		哥賚反。《說文》：溉，灌也。謂灌注也。

診之		《說文》：之忍反。診，視之也。《三蒼》：診，候也。《聲類》：診，驗也。

恕已		尸預反。《蒼頡篇》：恕，如也。《聲類》：以心度物曰恕。

綜習		子宋反。《三蒼》：綜，理經也。謂機縷持絲文者屈繩制經令得開合也。

羸瘠		古文𤹠、𤶬、膌三形，同。才亦反。《說文》：膌，瘦也。

○ 1.11.第十一卷

習習		經文從疒作㿇，書無此字，近人加之耳。

噦噎		於越反。《說文》：噦，氣悟也。《通俗文》：氣逆曰噦。

痲瀝		力金反。《聲類》：痲，小便數也。經文作淋，《說文》：水沃也。《廣雅》：淋，漬也。淋非此用。

懟恨		古文譵，《字林》同。丈淚反。《爾雅》：懟，怨也。

欠㰦		又作呿，同。丘庶反。《通俗文》：張口運氣謂之欠㰦。

不御		魚據反。御，侍也，進也。《廣雅》：御，使也。

蟠龍		蒲寒反。《方言》：未昇天龍謂之蟠龍。《廣雅》：蟠，曲也。蟠，委也。經文有作𦘺，古字通用也。

劈裂		匹狄反。《說文》：劈，破也。《廣雅》：劈，裂也。亦中分也。

麒麟		渠之、理真反。《公羊傳》：麒麟，仁獸也。《說文》：麕身牛尾一角，角頭有肉。經文作騏。《說文》：馬文如綦文。驎，力振反。《爾雅》：白馬黑唇曰驎。二形並非字義。

僧坊		甫房反。《字林》：坊，別屋也。

脫能		吐活、他外二反。《廣雅》：脫，可也。脫，尔也。謂不定之辭也。

坐肆		相利反。肆，陳也，陳物處也。肆，列也，謂列其貨賄於市也。

氍毹		渠俱反，下山于反。《通俗文》：織毛褥曰氍毹，細者謂之毾㲪。經文作氀，力于反。氀，毼也。氀非字體。

毾㲪		他盍反。《釋名》云：施之大牀前小榻上所以登上牀者，因以爲名焉。

䩸衣		《三蒼》：而用反。《說文》：䩸鞌毳飾也。或作㲨，而容反，謂古貝垂毛也。或作毦，人志反。《廣雅》：㲥毦，罽也。織毛曰罽。三形通，取於義無失。經文作茸，而容反。《說文》：茸，草茸也。茸非此義。

䢖子		姊葉反。案《字詁》：古文疌。今作接，謂接木之子也。經律中疌種子是也。《大威德經》中作接子，故南經本皆作接字，但舊譯本中接多作疌，如上文中「節頭相疌」是也。字體從又從止巾聲。經文從聿作䢖，非體也。又音才妾反。《說文》云：疌，疾也。非今所取，今有經本改作子，音都計反，取《爾雅》:“棗李曰萐之削瓜者萐之”爲證。此乃並是治擇之名，非言種也，故鄭玄注《禮》云：萐謂撗去其萐也。又撿諸經律中並無萐種，宜從初讀爲正。

丹枕		案天竺無木枕，皆以赤皮疊布爲枕，貯以兜羅綿及毛，枕而且倚。丹言其赤色也。

六博		《說文》：局戲六箸十二棋也。古者烏曹作博。《方言》：博或謂之棋，或謂之曲道，吳楚之間或謂之箭，或謂之博。博亦箸名也。

拍毱		古文𥷥，今作鞠。《字林》：巨六反。郭璞注《三蒼》云：毛丸可蹋戲者曰鞠。蹋鞠，兵勢也，所以陳武士簡才力也。劉向《別録》曰：蹵鞠也。《新書》二十五篇傳云黃帝所作，云或起戰國時託云黃帝也。

擲石		案《漢書》：甘延壽投石拔距。張晏注云：飛石重十二斤爲機，發行三百步。延壽有力，能以手投之也。

卜筮		時世反。《禮記》：𪚺爲卜，蓍爲筮。卜筮者，所以決嫌疑定猶豫，故疑即筮之字體從竹從巫。筮者，揲蓍取卦，折竹爲㕛，故字從竹也。揲音食列、余列二反。

遍耳		經文有作身字，恐傳寫誤也。

○ 1.12.第十二卷

腦胲		依字，《說文》：古才反。足大指也。恐非今用。案字義宜作解，音胡賣反，謂腦解也。案《無上依經》解三十二相中二如來頂骨無解是也。諸經中作「頂骨堅實」，同，一義也，或古字耳。

腨骨		或作𨄔，同。時兗反。《說文》：腨，腓腸也。字從肉耑聲。

柱髀		古文䠋，同。蒲米反，北人行此音。又必尔反，江南行此音。《釋名》：髀，卑也。在下稱也。經文作跓䏶二形，此並俗字，非其體也。

髖骨		或作臗，同。口丸反。《埤蒼》：臗，尻也。《說文》：髖，髀上也。

頷骨		胡感反。《方言》：頷，頜也。郭璞云：頷車也。南楚之外謂之頷，秦晉謂之頷頤也。今亦通語耳。《釋名》云：正名輔車，言其骨強所以輔持口也。《左傳》云：輔車相依。

姿態		古文㑷，《字林》同。他代反。意姿也。謂能度人情皃也。

視瞚		《列子》作瞬，《通俗文》作眴，同。尸閏反。《說文》：瞚目開閉數搖也。服虔云：目動曰眴也。

因的		古文㢩，《說文》作的，同。都狄反。的，明也。《詩》云：彼發有的。《傳》曰：的，射質也。謂的然明見也。今射堋中珠子是也。

箭中		知仲反。《禮記》「射中即得爲諸侯，不中不得爲諸侯」是也。

撾打		又作𥬸，同。竹瓜反。撾，撻也。字體從木，過聲。

楚撻		楚，一名荊也。撻，古文𢽞，同。他達反。箠也。《廣雅》：撻，擊也。

欬逆		枯戴反。《說文》：欬，逆氣也。《字林》：欬，瘶也。經文多作咳，胡來反。咳謂嬰兒也。

咳非今用，艾白		五蓋反。《爾雅》：艾，冰臺。言其色似艾也。

赧然		奴盞反。《方言》：赧，愧也。《小爾雅》云：面愧曰赧。《說文》：赧，面慙赤也。

背僂		力矩反。《廣雅》云：僂，曲也。《通俗文》：曲脊謂之傴僂。經文有作瘻，音陋，病也。瘻非字義。

挑其		他堯反。《說文》：挑，抉也。以手抉挑出物也。

螺王		古文蠃，同。力戈反。螺，蚌也。經文作䗍，力西、力底二反，借音耳。

發撤		除列反。撤，去也。撤，壞也。撤，除也。

敷在		古文旉，同。匹于反。敷，遍也。《小爾雅》：頒、賦、敷，布也。

開剖		普厚反。剖猶破也。《蒼頡篇》：剖，析也。《說文》：剖，判也。

𨱞尾		古文𨱨，同。莫高反。《說文》：𨱞，髪也。謂毛中之𨱞也。經文有作騣，子公反。

聰㪫		古文睿，籀文作壡，同。夷歲反。《說文》：睿，深明也，通也。《廣雅》：睿，智也。字從取其穿也，目取明也，從谷省取響應不窮也。音在安反。

撓大		許高反。《說文》：撓，擾也。經文作㧌，俗字也。

往討		古文䚯，同。恥老反。《漢書音義》曰：討，除也。《禮記》注云：討，誅也。

○ 1.13.第十三卷

耽湎		古文媅、妉二形，諸書作酖、沈二形，同。都含反。《說文》：媅，樂也。《國語》：耽，嗜也。湎，古文䤄，同。亡善反。《說文》：湎，沈於酒也。謂酒樂也。

瘜肉		《方言》作𦞜，同。思力反。《說文》：奇肉也。《三蒼》：惡肉也。

蟲䏣		《字林》：千余反。《通俗文》：肉中蟲謂之䏣。《三蒼》：䏣，蠅乳肉中也。經文作蛆，子余反，蝍蛆也。又作疽，久癰也。二形並非此義。

創痍		羊之反。《三蒼》：痍，傷也。《通俗文》：體創曰痍，頭創曰瘍。《左傳》曰：生瘍於頭。

鬱特		梵云鬱特迦，此水之一異名也。特，音徒得反。

○ 1.14.第十四卷

矬人		才戈反。《廣雅》：矬，短也。《通俗文》：侏儒曰矬。經文作痤。《說文》：痤，小腫也。痤非經義。

生涎		諸書作㳄、㵪、𣼞三形，同。詳延反。《字林》：慕欲口液。《三蒼》作涎，小兒唾也。

因燧		正字作鐆，同。辭醉反。火母也。《論語》：鑽燧改火。孔安國注「一年之中鑽火各異木」是也。《世本》曰：造火者燧人。因以爲名。

因鑽		子丸反。又音子亂反。《說文》：所以用穿物者也。

因捊		案《詔定古文官書》枹、桴二字同體。音扶鳩反。謂鼓椎也。

道撿		居儼反。《蒼頡篇》：撿，法度也。撿亦攝也。

頋眄		亡見反。《說文》：邪視也。《方言》：自關而西，秦晉之間曰眄。

船舫		甫妄反。《通俗文》：連舟曰舫。倂兩舟也。

炎旱		于廉反。炎，熱也。《爾雅》：炎炎，熏也。謂旱氣熏炙人也。

薄祜		胡古反。《爾雅》：祜，福也。天之福也。又云：祜，厚也。謂福厚也。

○ 1.15.第十五卷

儴佉		尔羊反，又霜、傷二音。梵言餉佉，或云霜佉，此譯云貝也，亦云珂，異名耳。

水渧		此猶滴字耳，音都歷反。《通俗文》：霝滴謂之𤃀渧。音丁計反。

趍走		且榆反。趍，疾行也。《爾雅》「門外謂之趍」是也。

性戾		《字林》：力計反。乖戾也。《說文》：戾，曲也。字體從犬。

敦喻		古文惇，同。都肫反。《爾雅》：敦，勉也。謂相勸勉也。

豌豆		一丸反。《廣雅》：豌豆，䝀豆也。經文作宛，又作𧯡，一月反。二形並非字體。

其鏃		《字林》：子木反。鏃，箭鏑也。江南言箭鏑也，江東言箭足。《釋名》云：箭本曰足。古謂箭足爲箭族。《爾雅》「金鏃箭羽」是也。

覺寤		居效反。寤，覺也。《蒼頡篇》：覺而有言曰寤。經文作悎，文字所無。又作悟，謂解悟之悟，非眠後覺寤也。

○ 1.16.第十六卷

天竺		或言身毒，或言賢豆，皆訛也。正言印度。印度名月，月有千名，斯一稱也。良以彼土聖賢相繼，開悟群生，照臨如月，因以名也。一說云賢豆本名因陁羅婆他那，此云主處，謂天帝也。當以天帝所護，故世人號之耳。

馳騁		直知反，下丑領反。《廣雅》：馳，奔也。騁，走也。

私吒		古文喥，同。竹嫁反。依字吒，噴也。服虔云「痛惜曰吒」是也。

四衢		懼虞反。《爾雅》：四達謂之衢。郭璞曰：交道四出也。《釋名》云：齊魯謂四齒把爲欔。欔把地即有四處，此道似之，因爲名焉。

爲臛		呼各反。王逸注《楚辭》云：有菜曰羹，無菜曰臛也。

刵劓		如志反。下古文㓷，同。魚器反。《字林》：刵，斷耳也。劓，刖鼻也。《尚書》云「無或劓刵人」是也。

蚉㭰		今作𠲋，又作觜，同。子累反。《廣雅》：㭰，口也。《字書》：鳥喙也。經文作，撿諸經史無如此字，傅毅《七激》云「埴飮泉」作此字，音與吮同。徐耎反。非字義。

憲制		且反。憲，法也。《爾雅》：憲、制、法，則也。《廣雅》：制，禁也。制亦法度也。字從心從四，害省聲。

熊羆		胡弓反。《說文》：熊如豕，山居冬蟄。其掌似人掌，名曰蹯。羆，彼宜反。《爾雅》：羆如熊，黃白文。郭璞曰：似熊而長，頭似馬有𨱞，高腳，猛憨多力，能拔木。關西名猳羆。蹯音扶袁反，憨呼藍反，猳音加。

唯仰		語向反。《韻集》云：仰，恃也。謂取資於人曰仰，仰亦望也。

編椽		卑綿反。《蒼頡篇》：織也。《聲類》：以繩次物曰編。謂取棘刺編椽而臥也。

氀毼		力于反。《廣雅》：氀毼，罽也。粗罽也。《聲類》：毛布也。

茹菜		攘擧反。《廣雅》：茹，食也。茹食之也。

○ 1.17.第十七卷

畏省		思井反。省，察也。《說文》：省，視也。

詎有		渠據反。詎猶何也，未也。謂未知詞也。

第十八卷良祐		古文𨳾、佑二形，同。胡救反。祐者，助也。天之所助者也。

撓濁		乃飽、乃挍二反。《說文》：撓，擾也。又曰：撓，亂也。

○ 1.18.第十九卷

无辜		古胡反。《爾雅》：辜，罪也。禮義之罪也。

流惻		《聲類》作𢝔，同。楚力反。《廣雅》：惻，悲也。《說文》：惻，痛也。謂惻然心中痛也。

胝子		又作疷，同。竹尸反。母名也。

髡樹		口昆反。《廣雅》：髡，截也。字體從髟兀聲。《左傳》：使人髡之。

深穽		古文阱、汬二形，同。慈性反。《廣雅》：穽，坑也。《說文》：大陷也。《三蒼》：穽謂穿地爲塹，所以張禽獸者也。

潤漬		在賜反。《說文》：漬，漚也。謂水浸潤物也。

怨讎		視周反。讎，憎惡也。讎，對也。《爾雅》：仇、讎，匹也。怨之匹也。怨偶曰讎。

在弶		渠向反。《字書》：施罥於道謂之弶，其形似弓。經文作摾，俗字也。

而弒		今作試，同。尸至反。《左傳》：自虐其君曰弒。《周易》：臣弒君，子弒父，非一朝一夕，其所由來漸也。《釋名》云：下煞上曰弒。弒，伺也。伺間而後得其便也。

婬慝		以針反。《說文》：婬，私逸也。《小爾雅》：男女不以禮交曰婬。下他則反。《禮記》：世亂則禮慝。鄭玄曰：慝，穢也。《詩》云：死矢靡慝。《傳》曰：慝，邪也。

邠坘		鄙旻反。坘，古文𡊑，同。直飢反。梵言也，正云阿那他擯荼陁。阿那他，此云無依，亦名孤獨。擯荼他，此云團施。言此長者好施貧獨，因以名焉，本名須達多。

判合		古文胖，又作牉，同。普旦反。《說文》：胖，半體也。《周禮》：媒氏掌萬民之判。鄭玄曰：判，半也。得偶而合曰判。《喪服》云「夫妻判合」是也。經文有作泮，冰釋也。泮非此義。

鄙悼		補美反。鄙，恥也，陋也。悼，徒到反。悼，傷也。《方言》：秦晉謂傷爲悼。悼亦哀也。

甲胄		除救反。《說文》：胄，兜鍪也。字從曰由聲。

間間		上居莧反。間，隔也。《爾雅》：間，代也。謂間錯相代也。間，乱也。下古閑反。間猶處所也。間，中也。

○ 1.19.第二十卷

奎星		口攜反。《爾雅》：降婁，奎婁也。李巡曰：降婁，白虎宿也。經文有作金星，太白星也。宜從字讀。

圊厠		《字林》：七情反。《廣雅》：圊、圂、庰，厠也。皆厠之別名也。《釋名》云：或曰清，言至穢之處宜修治使潔清也。或曰圂，言溷濁也。

罪戾		力計反。《爾雅》：戻，罪也。《漢書》：有功無其意曰戾，有其功有意曰罪。戾，定也。

逆津		子鄰反。《論語》云：子路問津焉。鄭玄曰：津，濟渡之處也。

坐此		慈臥反。案坐，罪也，謂相緣罪也。《蒼頡篇》：坐，辜也。《鹽鐵論》曰「什伍相連，親戚相坐。若引根本而及華葉，傷小指而累四體」是也。

○ 1.20.第二十一卷

讖記		楚蔭反。《說文》：讖，驗也。謂占後有效驗也。《釋名》：讖，纖也。其義纖微而有效驗也。

不登		都恆反。登，升也。《周禮》：以歲時登。鄭玄曰：登，成也。《漢書》云：再登曰升。

○ 1.21.第二十二卷

恃怙		胡古反。《爾雅》：怙，恃也。《韓詩》云：無父何怙。怙，賴也。無母何恃。恃，負也。

儭身		且吝、叉覲二反。儭，至也，近也。

坌之		蒲頓反。《通俗文》：𡋯土曰坌。《說文》：坌，塵也。

迴復		《三蒼》作洄，水轉也。《宣帝紀》作澓，迴水也，深也。

船筏		扶月反。桴，編竹木也。大者曰筏，小者曰桴，音且反。江南名𥱼，音父佳反。經文從木作栰，非體也。

○ 1.22.第二十三卷

連綴		張衛反。亦連也。《說文》：綴，合著也。

難冀		又作覬，同。居致反。冀，望也。《說文》：覬，幸也。

餧𩚅		《石經》今作食，同。囚恣反。《聲類》：𩚅，哺也。《說文》：𩚅，糧也。從人仰食也。謂以食供設與人也，故字從食從人意也。經文作飼，俗字也。

𤬪器		下江反。《說文》：似甖，長頸，受十升也。

手抱		《說文》作捊，捊或作抱，同。步交反。捊，引取也。《通俗文》作掊，音蒲交反。手把曰掊。

駛河		《三蒼》古文使字或作𩢲，同。山吏反。《蒼頡篇》：駛，疾也。字從史，經文從夬作駃，古穴反。駃騠，駿馬也。《列女傳》曰：「生三日超其母」是也。駃非字義，夬音古快反。

迦迦羅		腳佉反。是鳥聲也。迦迦，此云烏。

究究羅		居求反。此是鷄聲也。鳩鳩吒，此云鷄。

呾呾羅		都達反。此是雉聲也。或言䳺鶉，依梵音帝栗反。

○ 1.23.第二十四卷

怡懌		音以之反。《爾雅》：怡、懌，樂也。郭璞曰：怡，心之樂也。懌，意解之樂也。

庭燎		力炤反。《周禮》：供墳燭庭燎。鄭玄曰：墳，大也。樹於門外曰大燭，於內曰庭燎。

○ 1.24.第二十六卷

逐塊		古文凷，同。苦對反。結土也，土塊也。

黐膠		敕支反。《廣雅》：黐，黏也。《字書》：木膠也。謂黏物者也。

溫故		烏昆反。《論語》：溫故而知新。何晏曰：溫，尋也。《禮記》鄭玄注云：後時習之謂之溫。經文作慍，於問反。慍，恚也，怨也，恨也。慍非字義。

○ 1.25.第二十七卷

我適		尸赤反。《廣雅》：祇，適也。謂適近也，始也。

鋒芒		古文𥝕，同。無方反。《字林》：禾秒也。謂其刃鑯利如芒也。

哮吼		古文虓，同。呼交、呼挍二反。《通俗文》：虎聲謂之哮唬。《埤蒼》：哮嚇，大怒聲也。唬，音呼家反。

毳衣		尺銳反。《三蒼》：羊細毛也。《說文》：獸細毛也。

○ 1.26.第二十八卷

立拒		其呂反。此外道瓶圓如瓠，無足，以三杖交之舉於瓶也。諸經中或言「執三奇立拒」，或言「三義立拒」皆是也。

酵煗		案《韻集》音古孝反。酒酵也。謂起麵酒也。經文多作醪，音勞。《三蒼》、《說文》皆云有滓酒也。醪非字體。

雲表		碑矯反。《三蒼》：表，外也。言此星在雲外也。

鑪冶		餘者反。《說文》：冶，銷也。《三蒼》：冶，銷鑠也。遭熱即流，遇冷即合，與冰同意，故字從冰也。

○ 1.27.第二十九卷

網縵		借音莫盤反。謂肉縵其指間也。

傭滿		敕龍反。《爾雅》：傭，均也。齊等也。經文作𦟛，俗字也。

粗自		在古反。粗，略也。粗，麁也。

賦給		古文䝪，同。甫務反。《說文》：賦，斂也。《廣雅》：賦，稅也。《方言》：賦，動也。謂賦斂所以擾動也。《爾雅》：賦，量也。郭璞曰：賦稅所以平量也。

奩底		今作籢，同。力占反。《蒼頡篇》：盛鏡器名也。謂方底者也。

憇駕		《說文》作愒，《蒼頡篇》作𡳅，同。卻厲反。《爾雅》：憇，息也。注云：憇，止之息也。

苟能		公厚反。《廣雅》：苟，誠也。苟，且也。《韓詩》：苟，得也。

婚姻		今作昏。《說文》：婦家也。《禮》云：娶婦以昏時入，故曰昏。《爾雅》：婦之父爲昏也。姻，古文婣、姻二形，今作因。《說文》：壻家也。女之所因故曰因。《爾雅》：壻之父爲姻。壻音細。

○ 1.28.第三十卷

駿馬		子閏反。馬之美稱也。《說文》：駿馬之才良者也。

殯斂		古文殮，同。力豔反。衣尸也。《釋名》云：斂者斂也。藏不復見也。小斂戶內，大斂於阼階是也。

孚乳		《通俗文》：卵化曰孚。音匹付反。《方言》：鷄伏卵而未孚。《字林：》匹于反。《廣雅》：孚，生也。謂子之出於卵也。《說文》：卵孚也。或曰孚，伏也。謂育養也。乳，而注反。《蒼頡篇》：乳，字也，養也。謂養子也。

和液		夷石反。《說文》：液，津潤也。《廣雅》：猶滋液也。

○ 1.29.第三十一卷

得衷		知沖反。《左傳》：楚僻我衷。杜預曰：衷，正也。衷，中當也。《尚書》：衷，善也。《蒼頡篇》：別內外之辭也。經文作中，平也，隨作無在。

遺燼		正字作㶳，同。似進反。《說文》：火之餘木也。

菅草		古顏反。《爾雅》：菅，茅屬也。《詩傳》曰「白華野菅」也。經文作葌，《字書》與蕳字同。葌，蘭也。《說文》：葌，香草也。葌非此用。

甘鍋		字體作鬲，古和反。《方言》：秦云土釜也。字體從鬲，𡕒聲，今皆作鍋。

撓攪		古卯反。《說文》：攪，亂也。《詩》云「祇攪我心」是也。

嘲調		正字作啁，同。竹包反，下徒吊反。《蒼頡篇》云：啁，調也。謂相調戲也。經文有作讛，相承音藝，未詳何出。或作譺，五戒反。《字林》：欺調也，亦大調曰譺也。

賈客		公戶反。《周禮》「商賈」，鄭玄曰：行曰商，處曰賈。《白虎通》曰：賈之言固也，固其物待民來以求其利者也。又音古疋反。

刖足		古文跀、𧿁二形，同。五刮、魚厥二反。刖，斷足也。周改𩪯作刖。《廣雅》：刖，□也。謂斷足即□也。𩪯，音扶忍反。□，音慈悅反。

盲瞽		公戶反。無目謂之瞽。《釋名》云：瞽目眠眠然目平合如鼓皮也。

○ 1.30.第三十二卷

如駝食蜜		徒多反。馲，駝也。蜜，刺蜜也。

羅毦		仁志反。《通俗文》：毛飾曰毦。矟上垂毛亦曰毦。

絍婆		古文䋕，同。女林、如深二反。樹名也。葉苦，可煮爲飮，治頭痛也，如此間苦楝樹也。言此蟲甘之耳。楝，音力見反。

瑕疵		古文㾊，同。《字林》：才雌反。《說文》：疵，病也。

礠石		徂茲反。《埤蒼》：礠石也。謂召鐵者也。

灌綆		或作觀，同。古亂反。汲器也。綆，格杏反。《說文》：汲井繩也。《方言》：韓魏間謂之綆。

罣礙		又作罫，同。胡卦反。《字書》：網礙也。

蘆菔		《字林》：力何反。下蒲北反。似菘，紫花者謂之蘆菔。

○ 1.31.第三十三卷

粟𢇲		字體作糜、𪎭二形，同。亡皮反。禾稔也。關西謂之𢇲，冀州謂之穄。

綫塼		字體作甎，同。脂緣反。又音船。《毛詩》：載弄之瓦。注云：紡專也。《詩》中作專，此由古字通用耳。

剜身		烏官反。《字林》：剜，剈也。剈，音一玄反。剈，挑也。

明㲉		《字書》作殼，同。口角反。吳會間音口木反。卵外堅也。案凡物皮皆曰殼是也。

婬佚		今作妷，同。與一反。佚，樂也。《蒼頡篇》：佚，愓也。愓音蕩。

○ 1.32.第三十六卷

巴吒		百麻反。案《阿含經》此長者因國爲名也。經文作把，比雅反，亦是梵音訛轉耳。

坻彌		《三蒼》音低。下音迷。律中坻彌皆作迷字，應言帝彌祇羅，謂大身魚也。其類有四種，此第四最小者也。《法炬經》中低迷宜羅即第三魚也。皆次第互相呑噉也。

䱜魚		且各反。薛珝《異物志》云：鐇䱜有橫骨在鼻前，狀如斧斤。江東呼斧斤爲錯，故謂之鐇錯也。此類有二十種，各異名。如鋸䱜等齒利如鋸，即名鋸錯也。鐇，音府煩反。珝音虛矩反。

惋手		烏喚反。謂驚異也。未詳何義立名也。

刁長		都堯反。人姓也。或可因事立名耳。

行般		乎庚反。此人利根無待勤行，自能得滅。《成實論》中不行滅人是也。

○ 1.33.第三十七卷

霑汙		致廉反。霑，濡也。《三蒼》：霑，漬也。

魍魎		《說文》蝄蜽從虫，《字書》從鬼，同。上亡強于匪反，下力掌反。《通俗文》：木石怪謂之魍魎。言木石之精也。《淮南》說狀如三歲小兒，赤黑色，赤目，赤爪，長耳，美髪也。

○ 1.34.第三十八卷

煒爗		上于匪反，下爲獵反。《方言》：煒爗，盛皃也。《三蒼》：光華也。

虎兕		又作𢍭，同。徐里反。《爾雅》：兕似牛。郭璞曰：一角，青色，重十斤。

摶食		徒官反。《說文》：摶，圜也。《三蒼》：摶飯也。經文作揣，丁果、初委二反。揣，量也。揣非字義。

法厲		古文礪，同。力制反。磨石也。砥細於礪，皆可以磨刀刃也。

粗獷		古猛反。獷，強也。《說文》：獷，大不可附也。經文作穬，穀芒也。穬非字體。

蚩𥬇		充之反。《蒼頡篇》：蚩，輕侮也。𥬇，私妙反。《字林》：𥬇，喜也。字從竹從犬聲。竹爲樂器，君子樂，然後𥬇。

鉋須		蒲交反。案鉋，文字所無，宜作抱，又作棓。

齚齧		古文齰，又作咋，同。士白反。《通俗文》：䶧啖曰齚。

○ 1.35.第三十九卷

祢瞿		又作你，同。女履反。祢猶汝也。謂尔汝，如來姓氏也。

榛木		仕巾反。《廣雅》云：木藂生曰榛，草藂生曰薄也。

○ 1.36.第四十卷

車輿		與諸反。《說文》：車，輿也。亦總稱車曰輿。一曰車無輪曰輿。

鉤餌		正字作𧊗，同。如志反。服虔云：鉤魚曰餌。

欶乳		又作嗽，同。所角反。《三蒼》云：欶，吮也。《通俗文》：含吸曰嗽。經文作𡂡，此俗字也。

戶𨷲		古文鑰，同。余酌反。《方言》：關東謂之鍵，關西謂之𨷲。《說文》作籥。《字林》：書僮䇢也。《纂文》云：關西以書篇爲書籥。籥非此義。䇢，赤占反。

婆嵐		力含反。案諸字部無如此字，唯應璩詩云「嵐風寒折骨」作此字。

賴締		徒計反。依字，《說文》：締，結不解也。

## 一切經音義卷第三

○ 1.摩訶般若波羅蜜經

○ 1.1.第一卷

婆伽婆		舊云有大功德至聖之名也。正言薄伽梵。薄伽，此譯云德；梵，此言成就義。衆德成滿名薄伽梵。又此一名總攝衆德，餘即不爾，故諸經首皆置此名。

那伽		此譯云龍，或云象，言其大力，故以喻焉。

三昧		莫蓋反。或言三摩提，或言三摩帝，皆訛也，正言三摩地。此云等持。等者，正也。正持心也。持謂持諸功德也。

希望		《說文》作睎，同。虛衣反。睎，望也。海岱之間謂睎。《廣雅》：睎，視也。下無方反。《說文》：出亡在外，望其還也。字從望省聲，若音無放反。《說文》：月滿與日相望也。字從亡月，但此二字音體人多不辯，故此兩釋。

心行		下庚反。謂遊履也。《放光經》云：意所趣向。《光讚經》云：所趣所行。《大論》云：問：云何悉知衆生心行？答：菩薩知衆生心種種法中處處行。即《維摩經》云：善知衆生往來所趣及心所行。其義一也。今有讀爲下孟反，誤也。

罣礙		又作罫，同。胡卦反。《字書》：網礙也。礙，止也。

剌那		盧割反。《光讚經》作羅鄰那竭菩薩，此譯云寶積。舊《維摩經》漢言寶事，《放光經》作寶來。案梵本云曷剌怛那揭婆，此云寶臺，或云寶藏，皆一義也。經文有作罽，居例反，非也。

滿予		餘、與二音。《三蒼解詁》云此亦與字。梵言也。經中或作滿濡，或作文殊師利，或言曼殊尸利，譯云妙德，或言敬首，舊《維摩經》云漢言濡首，皆義譯也。正言曼殊室利，此云妙。《吉祥經》中有作溥首。案溥，此古文普字，疑誤也，應作𣽉，音而朱反。但字形相濫，人多惑耳。

繫念		古文繫、継二形，今作係，同。古帝反。《說文》：係，結束。亦連綴不絶也。

兩腨		又作𨄔，同。時耎反。《說文》：脛，腨也。腨，腸也。經文作踹，丁管反。蹀足也。踹非此用。

兩髀		古文䠋，同。蒲米反。《說文》：股外也。北人行此音。又方尔反，江南行此音。經文從肉作䏶，俗字也。

肉髻		古帝反。梵言嗢瑟尼沙，此云髻。即《無上依經》云「鬱尼沙頂骨涌起自然成髻」是也。經文從糸作結，非也。嗢，音烏沒反。

熙怡		虛之反，下與之反。《說文》：熙怡，和悅也。《方言》：怡，喜也。湘潭之間曰紛怡，或云熙怡，經文有作嬉，同。虛之反。《說文》：嬉，樂也。《蒼頡篇》：嬉，戲笑也。嬉非今用。

得愈		古文瘉，同。榆乳反。《方言》：差，愈也。《說文》：愈，病廖也。

恬然		徒兼反。《方言》：恬，靜也，亦安也。《大論》作淡然，徒濫反。案淡亦安也，靜也。其訓義同。經文作怡，與之反，誤也。

不嬈		《字林》乃了反。《三蒼》：嬈，弄也。《說文》：嬈，擾也。謂擾弄也。嬈亦惱也。。

繽紛		匹仁反，下敷云反。《廣雅》：繽紛，盛皃也。

阿鞞		《字書》陛奚反。此譯云不退住。《十住經》云第七住也。

鳩摩		正言究磨羅浮多。究磨羅者是彼八歲已上乃至未娶者之總名，舊名童子。浮多者，舊譯云真言。童真地也。經順俗名以童標八地以上菩薩也，或云法王子者別號也。

數知		山縷反。數，計也。閱其數曰數也。

燒時		尸照反。案：燒亦燒也。自然爲燒，以人爲燒。

○ 1.2.第二卷

稻茅		徒老反，下亡包反。稻謂有芒穀也。經文有作竿䉀，音古寒反，下諸夜反。《通俗文》：荊州出竿蔗。或作甘柘，一物也。

憎惡		烏故反。《禮記》：吾惡用吾情。惡猶憎也。《詩》云「惡無禮」皆是也。

○ 1.3.第三卷

摩捫		莫奔、莫本二反。《聲類》云：捫，摸也。《字林》：捫，撫持也。案捫持，謂手把執物也，故諸經中有作「摩捉日月」是也。

○ 1.4.第七卷

蒙昧		字體作曚，同。莫公反。下莫對反。《易》云：蒙者曚也。謂曚覆不明。《廣雅》：昧者闇也。謂闇蔽無知也。《易》云「蒙昧幼老謂不我求」是也。

○ 1.5.第八卷

循身		《三蒼》古文作𢓈，同。似遵反。《爾雅》：循，自也。郭璞曰：又爲循，行也，亦遍也，巡歷也。

視占		之鹽反。《方言》：占，視也。占亦侯也。凡相侯謂之占。占亦瞻也。

鏇師		似絹反。《說文》：鏇，圓鑪也。周成《難字》作擐，謂以繩轉軸裁木爲器者也。經文作旋，非體也。

胃脬		普交反。《蒼頡解詁》：脬，盛尿者也。《說文》：脬，旁光也。經文作胞，補交反。胞，裹也。胞非此用。

淚洟		古文𪖦，同。敕計反。《三蒼》：鼻液也。《周易》：齎咨涕洟。自目曰涕，自鼻曰洟。經文從弟作涕，他禮反。涕，淚也。非今所用。

肪𦙽		府房反，下先安反。《廣雅》：肪珊，脂也。《通俗文》：在腰曰肪，在胃曰𦙽。

膖脹		普江、普絳二反。《埤蒼》：肨脹，腹滿也。肨，音普降反。

靑瘀		於豫反。《說文》：瘀，積血也。經文有作淤，水中泥也。

豺狼		任皆反。《爾雅》：豺狗是也。《蒼頡訓詁》云：豺似狗，白色，爪牙迅快，善搏噬也。

𨠋裂		字宜作攫，同。九縛、居碧二反。《說文》：攫，爪持也。攫，扟也。《蒼頡篇》：攫，搏也。《淮南子》曰「鳥窮則搏，獸窮則攫」是也。

肋骨		力得反。《說文》：脅骨也。字從肉。經文從革作勒，馬頭絡銜者也。

曰暴		蒲卜反。《小爾雅》：暴，曬也。《說文》：暴，晞乾也。

如貝		補蓋反。《說文》：海介蟲也。謂螺貝是也。介，甲也。

邏字		力賀反。

呿字		丘庶反。

哆字		《說文》：殆可反。《字林》：丑加、丑亞二反。

醝字		才何反。

礙易		以豉反。易者，不難之稱也。

○ 1.6.第十二卷

𦙽兜		先安反。即天主也。此云正喜，一云正知足。兜率，此云妙足也。

無央		於良反。梵言阿僧祗，此言無央數。央，盡也。經文作鞅，於兩反。《說文》：頸靻也。鞅非此義。靻，音之列反。

○ 1.7.第十三卷

鞞侈		遮羅那蒲迷，昌是反。此譯云明行足。

迦憊		又作𤸶、𢞎二形，同。蒲戒反。《阿闍世王經》云：此言世間解。

適生		《三蒼》：古文啇、這二形，同。之尺反。《廣雅》：祇，適也。適謂近也，始也。

乞匂		古頼反。《蒼頡篇》：匂，乞行請求也。《通俗文》求願曰匄。字體從人從亡，言人有亡失則行求匄也。

○ 1.8.第十四卷

蠱道		公戶反。《聲類》翼者反。《說文》：蠱，腹中蟲也。謂行毒蟲也。

譴責		去戰反。《蒼頡篇》：譴，呵也。《廣雅》：譴，怒也。經文有作詰責。《廣雅》：詰，問也。

盲瞽		公戶反。《周禮》：大師之職瞽矇。鄭眾曰：無目謂之瞽。有目眹而無見謂之矇。《釋名》云：瞽目眠眠然，目平合如鼓皮也。

○ 1.9.第十五卷

毒螫		式亦反。《字林》：蟲行毒也。關西行此音。又音呼各反，山東行此音。䖧，知列反。南北通語。

紅縹		匹繞反。謂天縹也，如帛之青白色也。《釋名》云：縹，淺青色也。有碧縹，有天縹，有青縹，各以其色所象言之也。

○ 1.10.第十九卷

不污		於故、紆莝二反。《字林》：污，穢也。《字書》：污，塗也。《釋名》云：污，洿也。如洿泥也。

衰耄		字體作𤸬，同。所𪚺反。《說文》：𤸬，減也。《禮記》：年五十始衰。衰，懈也。下古文𠅸、耄二形，今作「秏」，同。莫報反。《禮記》：八十曰耄。注云：耄，惽忘也，亦亂也。

○ 1.11.第二十卷

放牧		莫祿、亡福二反。《三蒼》：牧，養也。《方言》：牧，𩚅也。郭璞曰：謂牧養牛馬也。《漢書》：公孫弘牧豕。然則牧者，畜養之總名，非止牛馬也。

沮壞		才與反。《三蒼》：沮，漸也。敗，壞也。《詩》云：何日斯沮。《傳》曰：沮，壞也。經文作俎，側呂反，非也，肉几也，亦貯醢器也。俎非此義也。

偃蹇		居免、紀偃、巨偃三反。《左傳》：偃蹇，驕傲也。《廣雅》：偃蹇，夭撟也。謂自高大皃也。《釋名》：偃，偃息而臥不執事也。蹇，跛蹇也。病不能作事，今託似此也。撟，音几小反。經文從人作𠐻，誤也。

傲慢		五到反。謂不敬也。《廣雅》：傲，㑥也。謂輕㑥也，慢也。字從人。

滋味		古文孖、稵二形，同。子夷反。滋，益也，潤也。經文從口作嗞。《說文》：嗞，嗟也。

揆則		渠癸反。《詩》云：揆之以日。《傳》曰：揆，度也。謂度量軌法也。

○ 1.12.第二十一卷

但三		徒亶反。《聲類》：但，徒也。徒，空也。

祐助		古文𨳾、佑二形，同。胡救反。《周易》自天祐之。孔子曰：祐，助也。天之所助也。

○ 1.13.第二十四卷

有翅		古文𦑧、𦐊二形，同。施豉反。《說文》：翅，翼也。

被服		皮寄反。被謂被帶也。服謂施用也。

○ 1.14.第二十五卷

唐受		徒郎反。唐，徒也。徒，空也。

淩㑥		力繒反。《三蒼》：淩，侵淩也。字從水。下或作敡，今作易，同。以豉反。《說文》：㑥，輕也。《蒼頡篇》：㑥，慢也。

虜掠		古文作鹵，同。力古反。下力尚反。《漢書》晉灼曰：生得曰虜，斬首曰獲。掠，略取也，謂強奪取也。

○ 1.15.第二十六卷

勁夫		居盛反。《說文》：勁，強也。字體從力巠聲。

恐懅		又作遽，同。渠庶反。遽，畏懼也。遽亦急也。

○ 1.16.第二十七卷

級其		羇立反。級，階次也。《左傳》：師旋加勞賜一級，又云斬首二十三級。案師旋斬首一人賜爵一級，因名賊首爲級。

覺巳		居效反。覺，寤也，謂眠後覺也。《蒼頡篇》：覺而有言曰寤。經文作悟、悎二形，俗字也。

恃是		時止反。《韓詩》：無母何恃。恃，負也。恃亦賴也。

憒𡗚		公對反，下女孝反。《說文》：憒，亂也。《韻集》：𡗚，猥也。猥，衆也。字從市從人。經文從門作閙，俗字也。

○ 1.17.第二十九卷

怨讎		視由反。讎，對也。《爾雅》：仇、讎，匹也。《三蒼》：怨偶曰讎。

○ 1.18.第三十卷

駕駟		相二反。《說文》：駟，一乘也。《穆天子傳》曰：獻良馬十駟。郭璞曰：四馬爲駟。《謂四十匹也》。

漑灌		歌賚反。《說文》：溉，灌也。謂灌注也。

○ 1.19.第三十四卷

胞胎		補交反。《說文》：兒生裹衣者曰胞也。

○ 1.20.第三十五卷

奩底		今作籢，同。力占反。《說文》：鏡，籢也。《蒼頡篇》：盛鏡器曰奩。謂方底者也。

蚊蚋		而銳反。《說文》：秦人謂之蚋，楚人謂之蚊。《通俗文》：蜎化爲蚊。小蚊曰蚋。蜎，音渠兗反。

紺琉		《字林》古闇反。青赤色也。《釋名》云：紺，含也。謂青而含赤色也。

輪埵		丁果反。小累也。今取其義，經文從耳從玉作𦖋、㻔二形，非也。

堅著		馳略反。《字書》：堅謂堅牢。著，相附著也。

委佗		又作逶迤，或作蟡佗，同。於危反。下徒何反。《廣雅》：委佗，窊邪也。《詩》云：委委佗佗。《傳》曰：平易皃也。《韓詩》：委佗，德之美皃也。窊，音烏瓜反。

不橈		乃飽反。《說文》：橈，擾也。《廣雅》：橈，亂也。字從木。

○ 1.21.第三十六卷

毫氂		又作豪，同。胡高反。下古文氂、䋱二形，今作𣮉，同。力之反。《漢書》：不失毫氂。孟康注：毫，兔毫也。十毫曰氂，今皆作釐，亦由古字通用也，然非字體。

廬館		力居反。別舍也。《釋名》云：寄止曰廬。案黃帝爲廬，以避寒暑，春秋去之，冬夏居之，故云寄止也。下古翫反。客舍也。《周禮》：五十里有館，館有委積，以待朝聘之客。字體從食官聲，今亦作舘。經文作觀，城門雙闕也。觀非此義。

以樂		力各反。謂歡悅也。下文樂佛及僧以樂衆人，音讀皆同此也。

○ 1.22.第三十九卷

縱廣		又作摐，同。足容反。《小爾雅》云：縱，長也。廣，橫也。《韓詩傳》曰「南北曰縱，東西曰橫」是也。

街巷		古鞋反。《說文》：街，四通道也。下又作衖，同。胡絳反。《三蒼》：街，交道也。衖，里中別道也。

連緜		古文聮，同。力錢反。《廣雅》：連，續也，合也。緜亦連也，謂相續不斷也。字從耳，耳聮於頰也。從絲，絲連不絶也。

相和		胡臥反。相譍也。《詩》云「唱予和汝」、《周易》「鳴鶴在陰，其子和之」是也。

適無		都歷反。謂主適也。

玫瑰		《字林》：莫迴反。下胡魁反。石珠也。《說文》：石之美好曰玫，圓好曰瑰。經文作㻁，非也。

綩綖		一遠反，下《三蒼》以旃反。相傳坐蓐也。未詳何語。

茵蓐		又作鞇，同。於人反。《說文》：茵，車中重席也。《釋名》：茵，車中所坐者也。用虎皮爲之，有文彩，因以下相連著也。下而欲反。《三蒼》：蓐，薦也。

幃帶		音韋。《蒼頡篇》：幃，㡘也。經文或作帷，于追反。圍也，謂障圍也。

惆悵		敕周反，下敕亮反。《說文》：惆悵，失志也。亦悲愁也。

○ 1.23.第四十卷

祠天		似茲反。《爾雅》：祠，祭也。春祭曰祠。孫炎曰：祠，食也。

百乘		古文𣔕、二形，同。實證反。《廣雅》：乘，駕也。《三蒼》：乘，載也。謂可乘者也。《周禮》：四馬爲乘，其形曰車，其數曰乘。

橋津		子鄰反。《論語》：子路問津。鄭玄曰：津謂濟渡之處也。

金牒		徒頰反。簡牒也。《說文》：牒，札也。《小品經》作金鍱。鍱，音以涉反。

娛樂		《字詁》古文虞，今作娛，同。牛俱反。下力各反。《字林》：娛亦樂也。《白虎通》曰：虞樂言天下之人皆有樂也。《釋名》：虞樂言神還樂也。

有棍		孤本反。謂轉絃者也。今亦名關爲棍子。

𥡴留		古奚反。《說文》：稽，留止也。《爾雅》：留，久也。

來坌		蒲頓反。《通俗文》：𡋯土曰坌。《說文》：坌，塵也。

彌窒		丁結反。或作富樓那彌多羅尼子，正言富囉拏梅低黎夜富多羅。富囉拏，此云滿，是其名也。梅低黎夜，此云慈，是其母姓。富多羅者，子也，兼從母姓爲名，故此云滿慈子，或譯云滿願子，一義也，與佛同日而生。

○ 2.放光般若經

○ 2.1.第一卷

羅閱		以拙反。案《阿闍世王經》云羅閱祇，晉言王舍城，此應訛也。正言羅閱揭梨醯。羅閱義是料理，以王代之，謂能料理人民也。揭梨醯，此云舍中，總名王舍城，在摩伽陀國中，城名也。

那術		經文作述，同。食聿反。或言那由他，正言那庾多，當中國十萬也。《光讚經》云「億那術劫」是也。案《佛本行經》云：一百百千是名俱致，此當千。萬百俱致名阿由多，此當千億。百阿由多，名那由他，此當萬億。此應上筭也。

叵我		普我反。謂傾側搖動不安也。經文作𧿽𨁟，或作𡶅峨，並未見字出處。

澹然		徒濫反。《廣雅》：澹，安也。經文或作憺、淡二形，音訓並同。

沙訶		又云娑訶樓陀，或云娑婆，皆訛也。正言索訶，此云能忍，或言堪忍。一言雜會世界。

習緖		辭呂反。《爾雅》：緖，餘也，業也。《大集經》云「斷習氣緖」是也。

迦羅越		《大品經》中「居士」是也。

甫當		方宇反。甫，始也。當，終也。言初始發心終竟一切種智也。

我曹		又作𣍘，同。自勞反。《史記》：「十餘曹循之。」如淳曰：曹，輩也。

阿須倫		又作阿須羅，或作阿修羅，皆訛也。正言阿素洛，此譯云阿者，無也，亦云非。素洛云酒，亦云天，名無酒神，亦名非天。經中亦名無善神。

阿惟三佛		此言訛也。正言阿毗三佛陀。阿毗，此譯云現。三，此云等。佛陀，此云覺。名現等覺。《長安品經》言成至佛。《大品經》云一切法一切種，同一義也。

六栽		作才反。經中亦名觸。案觸能長養，心心數法，栽能長養，枝葉花條，其義相似，因以名焉。

七痛		又作痛痒。痒，音弋掌反。經中名受是也，謂能領納苦樂，故名受也。

倚法		於蟻反。住也。《說文》：倚，猶依倚也。《廣雅》：倚，因也。經文從犬作猗，非體也。

薩云若		又言薩芸然，或云薩婆若，皆訛也。正言薩伐若，此譯云一切智也。

俞旬		又作由旬，或作由延，又作踰闍那，皆訛也。正言踰繕那，此譯云合也，應也。計合應爾許度量，同此方驛邏也。案五百弓爲一俱盧舍，八俱盧舍爲一踰繕那，即此方三十里也。言古者聖王，一日所行之里數也。

珠璣		居衣反。《說文》：珠之不圓者也。《字書》：一曰小珠也。

○ 2.2.第二卷

窗向		許亮反。《詩》云：塞向墐戶。《傳》曰：向，北出牖也。《廣雅》：窗，牖，向也。《蒼頡解詁》云：窗，正牖也。牖，旁窗也，所以助明也。

○ 2.3.第三卷

不惋		烏喚反。《字略》云：惋，嘆，驚異也。

○ 2.4.第四卷

羇他		居猗反。《釋名》云：羇，撿也。所以檢持制之也。

怛薩阿竭阿羅訶三耶三佛		《大品經》作多他阿伽度阿羅訶三藐三佛陀，同一名也。此即十号中三号也，但猶梵音輕重耳。多陀阿伽度，此云如來。阿羅訶，此云應供。三藐三佛陀，此云正遍知也。

薜荔		蒲計反，下力計反。或言卑帝梨，或云卑帝梨耶，或言閉黎多，或作俾禮多，皆訛也。正言彌荔多，此譯云祖父鬼，舊譯云餓鬼中最劣者也。彌，音補蔑反。俾，音卑寐反。

邠耨文陀尼子		邠，甫貧反。又作分耨，或作邠耨。文陀弗，應云富那曼陀弗多羅，此譯云滿嚴飾女子，《明度經》云滿見子。

僧那僧涅		應云摩訶僧那僧涅陀。舊譯云摩訶言大，僧那言鎧，僧涅言著，亦云莊飾，故名著大鎧。《大品經》云「大誓莊嚴」是也。一云僧那大誓，僧涅自誓，此皆訛也。正言𦙽那訶，此云甲𦙽捺陀，或云被，或云衣，言被甲、衣甲也。衣，音於旣反。

不㧗		側買、子尔二反。謂取著也。《通俗文》：掣挽曰㧗。《說文》：㧗，撠也。謂撠撮取也。《大品經》作不取是也。

○ 2.5.第五卷

閱叉		以拙反。或云夜叉，皆訛也。正言藥叉，此譯云能噉鬼。又云傷者，謂能傷害人也。

遮迦越羅		正言斫迦羅伐辣底遏羅闍，此譯云轉輪王也。

適莫		都狄反，下謨各反。謂無人無相也。適猶敵也，言敵匹也。莫猶慕也，言慕欲也。

無態		他代反。三昧名也。

窠窟		又作薖，同。苦和反。《小爾雅》：雞雉所乳謂之窠，兔之所息謂之窟。兔不穴居時有而憇也。《戰國策》云狡兔三窟。窟亦作𡑣。三昧名也。

厭該		古來反。該，備也。《方言》：該，咸也。郭璞曰：該，咸，備，皆也。皆三昧名也。

種稷		古文𥟄，同。子力反。稷，粟也。五穀之長也。

澆灒		上又作𣻏，同。古堯反。《說文》：澆，灌漬也。下又作濺、𠵖二形，同。子旦反。《說文》：灒，相污灑也。《史記》「五步之內以血濺大王衣」作濺，楊泉《物理論》云「恐不知味而唾𠵖」作𠵖，江南行此音，山東音湔，子見反。

○ 2.6.第六卷

繁者		薄何反。

蹉者		粗何反。

峨者		五歌反。

他者		土何反。

嵯者		昨何反。

虜扈		力古反，下胡古反。案虜扈，自大也，謂縱橫行也。《漢書音義》曰：扈，跋扈也。謂自縱恣也。經文作怙恃也，怙非此義。經中言憍慢或作貢高是也。

揵陀羅		巨焉反。此譯云香神，即乾闥婆也。

諧耦		胡皆反。《尚書》：克諧以孝。注云：諧，和也。耦，合也。

○ 2.7.第七卷

無耦		吳口反。耦，對也，匹也。《大品》作「等不等」是也。經文作𧪓，非也。

○ 2.8.第八卷

須炎		或作須夜摩天，此云妙善天。又炎摩，此云時分。須炎摩，此言善時分，即天主也。

拘翼		此言訛略也。姓憍尸迦，即釋提桓因及天帝釋，同一位名也。

道檢		居儼反。謂以道檢心，故言道檢。《大品經》云「若入聲聞正位」是也。《蒼頡篇》：檢，法度也。攝也。

四徼		古吊反。四門巷也。即曆中四徼日是其事也。

遏絶		於曷反。《爾雅》：遏，止也。今以逆相止爲遏。《蒼頡篇》：遏，遮也。

○ 2.9.第九卷

提和竭		或言提和竭羅，此云錠光，亦曰然燈佛是也。

尼摩羅天		或云須蜜陀天，此云化樂天是也。

波羅尼蜜天		或云婆舍跋提天，此云他化自在天是也。

阿波會天		此云光音天，亦言極光淨天，即第二禪第三天也。經文有從言作譮，音胡快反。

首訶既那天		此云遍淨天，是第三禪中第三天也。以樂淨周普，故名遍淨也。

惟于頗羅天		此云廣果天，即第四禪中第三天也。凡夫果中此最殊勝，故名廣果也。

項很		胡講反。謂很人強項難迴，因以名也。即《郁伽羅越問經》云「強項人」、《無量清淨平等覺經》云「項很愚癡」是也。《大品經》中作「增上慢」。經文有從元作頑，音五鱞反。頑，鈍也。頑非本字。

拔擢		徒卓反。《蒼頡篇》：擢、抽、拔，引也。擢，出也。

摩祇		《長安品》作摩蛇，《小品經》作摩醯，皆梵言也。《明度經》作神丹，此言也。

○ 2.10.第十卷

矛箭		古文𢦧、鉾、𨥨三形，同。莫侯反。《方言》：楚謂戟爲矛。《說文》：矛長二丈，建於兵車也。

八惟无		或作八惟務，即八背捨也。

洴沙		蒲經反。應訛也。正言頻婆娑羅王，或云頻毗，此譯云形牢。一云頻毗，此云顏色。娑羅，此云端正，或云色像殊妙。

隨耶利		或云隨舍利，或云隨舍種，或言栗唱，或言離昌，或作梨昌，或作離車，或作律車，皆梵言訛轉也，正言栗呫婆，此云仙族王種。呫，音昌葉反。論中或作離車，或作律車，同一也。

之兆		除矯反。兆猶機也，事先見也，亦形兆也。《大品經》作法況者也。

揵沓和		又云揵陀羅，或作乾沓婆，或云揵達婆，或云亁闥婆，舊名也。今正言健達縛，皆國音之不同也。此云嗅香，亦云樂神。一云食香，舊云香神，亦近也。經中亦作香音神也。

甄陀羅		之人反。又作真陀羅，或作緊那羅，皆訛也。正言緊捺洛，此譯云是人非人。

摩睺勒		又作摩休勒，或作摩睺羅伽，皆訛也。正言牟呼洛迦，此譯云大有行龍也。

真越		或作震越，此應臥具也。

○ 2.11.第十二卷

梵迦夷天		此言淨身天也。梵，淨也。即初禪梵天也。

○ 2.12.第十五卷

梗歰		歌杏反。《楚辭》：梗其有理。王逸曰：梗，強也。亦害也，病也。歰，又作濇，同。所立反。謂不滑也。字從四止，四止即不通字意也。

痱癗		又作𤷂。同。蒲罪反，下力罪反。小腫也。今取其義。

已署		時去反。署，位置也。謂署置之虔敬也。《國語》：夫位政之建也，署位之表也。謂表識也。

○ 2.13.第十七卷

牆者		又作檣，同。才羊反。《字林》：颿柱也。江南行此音，關中多呼作竿。

牢敞		盧刀反。堅，牢也。下又作𢾊、楟二形，同。丈硬、丈莖二反。《三蒼》：敞，橦也。《通俗文》：橦出曰打。今之以木，若鐵橦出孔中物更補之謂之敞。經文作棠，非體也。

莊筭		俎陽反。《聲類》云：莊，嚴也。下古文祘，同。桑亂反。《爾雅》：筭，數也。長六寸，計數者也。字從竹從弄，言常弄不誤也。

○ 2.14.第十八卷

狡戲		古卯反。《方言》：凡小兒多詐而獪謂之狡猾也。獪，音古邁反。

○ 2.15.第十九卷

和夷羅洹閱叉		即執金剛神也，謂手執金剛杵，因以名焉。

○ 2.16.第二十一卷

雜糅		古文粈、𩚖二形，同。女救反。《說文》：糅，雜飯也。今謂異色物相集曰糅也。

旃陀羅		或云旃荼羅，此云嚴熾，謂屠煞者種類之名也。一云主煞人獄卒也。案《西域記》云：其人若行，則搖鈴自標，或拄破頭之竹。若不然，王即與其罪也。

跛蹇		又作㝿，同。補我反，下居免反。《字林》：跛蹇，行不正也。

欲撞		徒江反。《廣雅》：撞，刺也。撞猶擊也。

○ 2.17.第二十二卷

阿惟顏		《大品經》作一生補處是也。《十住經》云第十阿惟顏菩薩法住是也。

盟誓		靡京反。《禮記》：諸侯莅牲曰盟。《周禮》：司盟掌盟戰之法。鄭玄曰：書其辭於冊上，煞生取血歃之，加書於牲上而埋之，著其信也。大事曰盟，小事曰誓。《左傳》曰：歃如志。歃，音所甲反。

○ 2.18.第二十三卷

輕易		字體作㑥，或作敭，今作易，同。以豉反。《說文》：㑥亦輕也。《蒼頡篇》：㑥，慢也。經文作劦，胡頰反。《說文》同。力也，亦急也。劦非此義。

野馬		猶陽炎也。案《莊子》所謂「塵埃也，生物之以息相吹者」，注云：鵬之所憑飛乃是遊氣耳。《大論》云「飢渴悶極，見熱氣謂爲水」是也。

五兵		《周禮》：司兵掌五兵。鄭衆曰：五兵者，戈、殳、戟、矛、無夷也。步卒五兵則無無夷而有弓矢也。

○ 2.19.第二十六卷

須延頭佛		或言須扇多佛，晉言甚淨。

洞然		徒貢反。《說文》：洞，疾流也。亦深邃之皃也。經文作烔，徒東反。熱皃也，亦旱皃也。

○ 2.20.第二十八卷

勸訹		私律反。《說文》：訹，誘也。《廣雅》云：訹，謏也。謏，音先九反。經文作恤，又作䘏，同。思律反。恤，憂也。恤非今用。

○ 2.21.第二十九卷

波崘		又作波倫，此云常啼。《明度經》云普慈，皆一義也。

俾倪		又作㪏堄二形。《字林》：普米反。下五禮反。《廣雅》：俾倪、堞，女牆也。《釋名》云：俾倪，城上垣也，言於孔中俾倪非常事。

波曇		又云波慕，或云波頭摩，或云鉢曇摩，正言鉢特摩，此云赤蓮花也。

分陀利		或作芬，此云白蓮花也。

句文羅		又作拘勿陀，又作拘牟頭，或作拘勿頭。此云拘者，地。勿陀者，喜。名地喜花也。

優鉢釗		指遙反。又作漚鉢羅，此譯云黛花也。

鵁鶄		音交精。鳥名也。一名鵁鸕。此鳥出蔓聯山，群飛，如雌雞，似鳬，高足。江淮畜之，可以厭火是也。

○ 2.22.第三十卷

謙恪		古文愙，同。苦各反。《字林》：恪，恭也，敬也。謂謙虛敬讓也。

酷毒		又作嚳、俈二形，同。口斛反。《說文》：嚳，急也，甚也。亦暴虐也。

寶甖		於耕、於成二反。盛物器也。

○ 3.光讚般若經

○ 3.1.第一卷

度無極		或言到彼岸，一義也。梵言波羅蜜多是也。

不僥		又作憿、徼，同。古堯反。《漢書》晉灼云：徼，遇也。僥亦冀求也。

垓劫		古文㚊、奒二形，今作姟，同。古才反。數名也。《風俗通》曰：十億曰兆，十兆曰經，十經曰姟。姟猶大數也。

傅飾		方務反。傅猶塗附也。傅藥、傳粉皆是也。

扶蓉		又作芙，同。附俱反。下庾鍾反。《說文》：扶渠花未發者爲萏𧂄，花已發開者爲扶蓉。其實曰蓮。萏，音胡感反。𧂄徒感反。

紛葩		普花反。盛美也。《說文》：葩，華也。

飃颺		餘尚、餘章二反。謂風所飛揚也。

晃煜		又作焴，同。由掬反。《說文》：晃，明也。煜，燿也。《埤蒼》：晃煜，光耀熾盛皃也。

八由行		又作遊行，又作道行，或作直行，或言八直道，亦言八聖道，或言正道，其義一也。

漸漸		才冉反。漸漸猶稍稍也。經文作漸漬，誤也。

履襪		古文韈，或作帓、𤿗二形，同。無發反。足衣也。經文從巾作幭，音亡別反。單被也，帊也。幭非字義。

然藎		才刃反。《字林》：草名也。《本草》云：藎草可以染流黃作金色，生蜀中。

之誼		《字詁》古文誼，今作義，同。宜寄反。《禮記》：誼者，宜也。制事宜也。誼亦善也，理也。

○ 3.2.第二卷

貧匱		渠愧反。匱，乏也。，竭也。

嵩高		又作崧，同。思隆反。《爾雅》：山大而高曰嵩。今中嶽嵩高並依此名也。

蚑行		渠支反，又音奇。謂蟲行皃也。《周書》「蚑行喘息」是也。

蜎蜚		一泉反。《字林》：蟲皃也，動也。或作蠉。古文翾，同。呼泉反。飛皃也。下古書飛皆作蜚，同。音甫韋反。蜚謂蜚揚也。案《漢書注》云「正月爵大於鳩，五色，蜚過鄭，二月後蜚過池陽」是也。

慌忽		呼晃反。又作怳，虛往反，謂虛妄見也。惟怳惟忽似有無有也。《漢書音義》曰：慌忽，眼亂也。

兩臏		又作髕，同。扶忍反。《說文》：臏，膝骨也。《蒼頡篇》：膝蓋也。

○ 3.3.第三卷

四𣧑		又作凶，同。許恭反。《放光經》作四結，猶四縛也，謂貪欲、瞋恚、戒取、見取身縛。《漢書》《王莽傳》云「固行其必𣧑」是也。

惶慌		胡光反。謂虛妄見也，荒，虛也。《廣雅》：惶，懼也。遽也。《蒼頡篇》：惶，恐也。亦憂悼在心之皃也。

○ 3.4.第四卷

門閫		又作梱，同。苦本反。《禮記》：外言不入於閫。注云：門限也。《說文》：門橜也。

不瞚		《列子》作瞬，《通俗文》作眴，同。尸閏反。目動也。《說文》：瞚，目開閉數搖也。

惡師		於各反。惡，過也，所爲不善也。經文從草作𦷢，又從人作僫，皆非也。

○ 3.5.第五卷

梨穢		力私反。《方言》：色似凍梨也。《大品經》云「青想壞想」是也。

恢大		又作㷇，同。苦迴反。《蒼頡解詁》云：恢亦大也。

三跋致		又作拔，同。蒲沫反。晉言發趣是也。

○ 3.6.第七卷

頭顱		又作髗，同。力胡反。腦蓋也。經文作臚，呂居反，腹臚也，皮臚也。臚非此義。

咤之		竹嫁反。經中作𨀸，非也。

癉之		丁佐反。

磋之		且何反。

燕坐		又作宴，《石經》爲古文燕，同。一見反。《說文》：晏，安也。謂安息皃也。

○ 3.7.第十卷

疇匹		除留反。《楚辭》：誰可與兮匹儔。王逸注曰：二人爲匹，四人爲疇。疇亦類也，今或作儔。

五旬		或言般遮旬，即五神通也。案《阿術達經》云「悉得五旬」是也。《大品》等經云五神通，同一也。

縛祇		《一種等首真人餘經》作家家須陀洹命終。

○ 4.道行般若經

○ 4.1.第一卷

吁與		許于反。《說文》：驚語也。《廣雅》：吁，應聲也。吁亦疑怪之辭也。經文有作說與。

邠祁文陀弗		府貧反，下巨梨反。或言富樓那彌多羅尼子是也。

邊幅		甫鞠反。幅猶邊際也，謂際畔也。

無底		都禮反。猶無邊也，無限也。經文作㸦，非也。

○ 4.2.第二卷

因坻		直尸反。或言因提梨，或云因陀羅，正翻名天主，以帝代之，故經中亦稱天主，或稱天帝釋者，並位之與名也。

波那和提天		《新道行經》云自在天也，亦即梵天也。

伊沙天		此云衆生主。

那提乾天		此云天女等。

阿會亙修天		《長安品》作阿陂亙差天，即光音天也。經中會有從言作譮者，此古文話字也。

僻隈		匹亦反。僻，邪僻也，亦避也。經中或作避。避，去也，迴也。下烏塊、於迴二反。謂隱蔽之處也。經文作偯，於豈反，哭餘聲也。偯非此義。

梵摩三鉢天		此應天主名也。《新道行經》云梵天王也。

薩和薩		此云衆生，猶是薩婆薩埵也。

般遮旬		般遮，此云五，猶五神通也。經中或作五旬，存二音也。

𤸱天		烏合反。晉言有光壽天，是第二禪中初天也，亦名少光天，以光少故也。𤷪波摩那，晉言無量光天，即第二禪中第二天也，以前光明轉勝轉妙故也。諸經中有作阿波阿波摩那天是也，應言阿鉢羅摩那婆鉢利多婆也。

須䠠天		《三蒼》音帝，郭訓《古文奇字》以爲古文逝字，《漢書》韋昭音徒計反。案《中陰經》作須滯天，或作須㿃天，亦言善見天。定障漸微，見極明徹，故名善見也。《樓炭經》作須啑天，皆一也。應言須達梨舍那，此言善觀天。啑，音丁計反。䠠音帝。依字，《風俗通》姓氏亦有此姓。經文從無從足作𨅐，音讀作武，非也。

枝掖		以石反。相似也。掖猶葉也。此應外國語訛耳，《長安品》作「枝掖般若」是也。

○ 4.3.第三卷

狎習		古文𧆥，書或作狹，同。胡甲反。《尚書》：子弗狎。孔安國曰：狎，近也。狎，㑥也。謂輕㑥也。經文從人作𠇺，非也。

○ 4.4.第五卷

至奏		子陋反。奏，進也，爲也。《明度經》云三拔致，此言發趣也。經有作跋，同。蒲沫反。

一劫		梵言劫簸，此譯云分別時節，經文有作𢈻，音子葉反，此語音訛也。

若牆		又作𤕽，同。才羊反。颿柱也。關中曰竿是也。

愍念		《字詁》古文愍，今作閔，同。眉殞反。愍，憐也。

○ 4.5.第六卷

裴服		蒲來反。此言訛也，猶是被服也。音皮寄反。被帶、袈裟也。經文從文作斐，音敷尾反。

詭𤲶		又作恑，同。居毀反。《說文》：恑，變詐也。謂變異也。詐，妄也。經文從口作𠱓，非也。下又作嬲，《三蒼》音諾了反。嬲，弄也，惱也。

勇悍		何旦反。《蒼頡篇》：悍，桀也。《說文》：悍，勇也，有力也。字從心。

○ 4.6.第七卷

爲舍多羅		《大品經》作「爲父爲母」是也。

乾陀呵晝		《菩薩新道行》作「香象菩薩」是也。

緹幔		他禮反。《說文》：謂帛赤黃色也。即縓色也。《爾雅》：再染謂之縓。縓，音遷絹反。

自衒		古文眩、𧗳二形，同。胡麵反。《說文》：行且賣也，詃也。

乾陀越國		字或作揵，應云乾陀婆那，此譯云香林。《明度經》云香淨國，《阿闍世女經》云香潔，一云香風，皆一也。

○ 4.7.第十卷

完健		胡官反。《說文》：完，全也。完猶保守也。

儲水		直於反。儲，貯也。儲亦備也，謂畜物以備曰儲。

㬅殊顏華		又云曼殊沙，此譯云㩜花也。

鳩垣		諸經或作鳩洹，或作仇桓，皆梵言訛也。此譯云大身。

巫祝		武俱反，下之育反。無形也，謂事鬼神曰巫，祭主贊詞曰祝。《說文》：在女曰巫，在男曰覡。覡，音形狄反。

反遺		餘季反。《爾雅》：貽，遺也。遺猶贈也。《廣雅》：遺，與也。亦加也。

有捊		案《詔定古文官書》枹、捊二字同體。扶鳩反。謂鼓椎也。《說文》：桴，擊鼓柄也。

拊撫		方主、敷禹二反。案拊猶拍也。撫，持也，安也，亦存恤也。《釋名》云：撫，敷也。敷手以拍之也。

○ 5.小品般若經

○ 5.1.第一卷

糟粕		籒文作醩，同。子勞反。不䍤酒也。下普各反。《淮南子》云：古人糟粕。許叔重曰：糟，酒滓巳𣿍糟曰粕也。䍤，音子禮反。

垣林		宇煩反。垣，四周牆也。《釋名》：垣，援也。人所依阻以爲援衛也。

○ 5.2.第六卷

監礙		古文作𧩾，同。公衫反。監，察也。言婦人有三監五礙者也。

躓頓		陟利反。謂挫辱也。《廣雅》：躓，蹋也。足蹋手頓也。

相拄		張柱反。謂支拄也。

○ 5.3.第八卷

加尸		又作迦尸，此譯云光，言有光澤也。

瘡瘢		薄寒反。《蒼頡篇》：瘢，痕也。經文作槃，非體也。

金鍱		餘攝反。薄金也。《大品經》作「金牒」是也。

○ 6.明度無極經

○ 6.1.第一卷

善業		梵言須菩提，或云藪浮帝，或言蘇部底，此譯云善實，或云善業，或云善吉，皆一義也，言空生者。晉沙門康法邃《雜譬喻經》云「舍衞國有長者，名鳩留，産生一子，字須菩提，有自然福報，食器皆空，因以爲名焉，所欲即滿，後遂出家得阿羅漢道」是也。

秋露子		梵言舍利弗，舊言舍利子，或言奢利富多羅。此譯云鴝鵒子，從母爲名。母眼似鴝鵒，或如秋露鳥眼，因以名焉。舊云身子者，謬也。身者，舍梨，與此奢利聲有長短，故有斯誤。或言優波提舍者，從父名也。

不憚		都割反。《通俗文》：旁驚曰憚。經文作怛，非也。

貲貨		子移反。《蒼頡篇》：貲，財也。《廣雅》：貲，貨也。《周禮》：通貨賄。鄭玄曰：金玉曰貨，布帛曰賄。亦與資同。經文作訾。訾，量訾，非此用。

弘裕		古文袞同。瑜句反。《廣雅》：裕，寬緩也。《說文》：衣物饒也。瑜，以俱反。

昆弟		又作晜，同。孤魂反。《爾雅》：昆，後也。郭璞曰：謂兄後也。方俗異言耳。

溝港		古項反。《字略》云：港水分流也。今梵言須陀洹是也。此言至流，或言入流，經中或作道跡，或言分布，今云溝港，取其義也。經文作遘講，非也。

開士		謂以法開導之士也。梵云扶薩，又作扶薩，或言菩薩是也。

頻來		言斯陀含也。此云一往來，字應誤也。字宜作頓。

緣一覺緣覺		又云獨覺。舊經云各佛，又言辟支佛，又言辟支迦，或云貝支迦，皆梵言轉也。此云獨覺是也。

應儀道		又云應真，或言真人，亦云無著果，亦云阿羅訶，今言阿羅漢，皆是一義也。

滿祝		脂育、脂授二反。即富樓那是也。

除饉		渠鎮反。舊經中或作除士、除女，或言薰士、薰女，今言比丘、比丘尼是也。《分別功德論》云：世人飢饉於色欲，比丘除此愛饉之飢想，故名除饉。又案梵言比丘，此云乞士，即與除饉義同。又康僧會注《法鏡經》云：凡夫貪染六塵，猶餓夫夢飯，不知厭足，聖人斷去貪染，除六情飢，故号出家者爲除饉也。

○ 6.2.第二卷

佞𦾨		奴定反。諂媚也，僞善也。《說文》：口材也。亦德之稱也。字从女从仁。《論語》：惡夫佞者。此卽从女之義。《左傳》：寡人不佞，不能事父兄。即从仁之義。下五竭反。《說文》：禽獸蟲蝗之怪謂之𦾨。經文作孽，庶子也。又作蠥，近字也。

○ 6.3.第三卷

妷夫		古文佚，今作妷，又作劮，同。與一反。《蒼頡篇》：佚，蕩也。妷亦婬也。

將踧		子六反。踧踖，敬畏也，謂恭敬之皃也。

麁捔		《漢書》班固敍傳云：捔舉職僚。孟康注云：捔，古文粗字。音才古反。韋昭曰：粗，略也。

○ 6.4.第四卷

阿閦		案閦，文字所無，相承叉六反。餘經作無怒，亦云無動，或云無怒覺，皆義譯其名也。

僥倖		又作憿、徼二形，同。古堯反。下音幸，俗謂幸爲僥倖，非其所當而得之。《小爾雅》：非分而得謂之幸。冀望得也。徼，遇也。遇，幸得也。《楚辭》：願僥倖以待時。謂規求親遇也。《禮記》：孔子曰「小人行險以僥倖」是。

哀慟		徒貢反。《論語》：顏回死，子哭之慟。馬融曰：慟，哀過也。

香積		梵言「乾陀羅耶」。正言「健達」，此譯云香也。

香淨		梵言乾陀越。或作犍。案《阿闍世女經》云：乾陀云香潔，一云香風國也。

帷幔		筠𪚺反，下莫旦反。《字林》：在旁曰帷。在上曰幕。《說文》：幔，幕也。

炫煌		胡麵反。下又作熿，同。胡光反。光明盛皃也。《說文》：炫，耀也。《廣雅》：炫，明也。煌，光也。

法來		梵云曇無竭，或譯云法上，亦云法鏡，一義也。

欣豫		喜斤反。《爾雅》：欣、喜，樂也。豫，安也。經文作忻。《說文》：忻，闓也。《埤蒼》：忻，察也。

毾壁		他盍反。毛席也。施之於壁，因以名焉。經文作闟，非體也。

○ 7.長安品經

○ 7.1.第一卷

以索		所格反。《蒼頡解詁》云：索，盡也。經有作却，訛也。

無蚤		音早，義同。早晩之早也。古字通用耳。如《禮》云「孔子蚤作」是也。

三摩越		第四禪定也。

恆架		古訝反。或作恆伽加提。梵音訛轉也。

○ 7.2.第五卷

慊苦		苦簟反。慊，厭也。厭，足也，快也。

不啻		施豉反。《蒼頡篇》：不啻，多也。

○ 8.勝天王般若經

○ 8.1.第一卷

尼坘		又作沶、沍、𡊆三形，同。直飢反。

治葺		七入反。《通俗文》：覆蓋曰葺。葺亦補治苫也。

諠撓		乃飽、乃敎二反。《說文》：撓，擾也。《廣雅》：撓，亂也。

三𠍴		古文㥶、𨓲二形，籀文作諐，今作愆，同。去連反。《說文》：諐，過也，失也。

如矟		山卓反。《埤蒼》：矟長一丈八尺也。《廣雅》：矟亦矛也。經文作𣓞，俗字也。

如𥍽		充容反。《廣蒼》：𥍽，短矛也。經文作衝，非體也。假借耳。

憤恚		扶忿反。《說文》：憤，懣煩也。怒氣盈盛也。情感也。

覆罩		又作羄，同。陟挍反。魚籠曰罩，今取其義。

儵忽		又作倏、焂二形，同。書育反。《楚辭》：往來儵忽。王逸曰：儵忽，急疾皃也。

坑塪		又作坎，同。苦感反。《埤蒼》：塪亦坑也。

敷唘		又作啓，孔注《尚書》以爲古文唘，同。苦禮反。《說文》：啓，開也。

懷憾		胡紺反。《論語》：共弊之而無憾。孔安國曰：憾，恨也。

嘶喝		又作𧬊，同。先奚反。下又作𡀽，同。乙芥反。《方言》：嘶、𡀽，噎也。郭璞曰：謂咽痛也。楚曰嘶，秦晉或曰嘶。《埤蒼》：嘶，聲散也。《說文》：𧬊，悲聲也。《廣雅》：聲之幽也。

欺侮		古文㑄，同。亡甫反。侮猶輕慢也。

○ 8.2.第二卷

沾濡		又作霑，同。致廉反。《廣雅》：沾，漬也。濡，濕也。

資財		子夷反。《說文》：資，貨也。資，財也。經文作貲，子斯反。《說文》：小罰以財，自贖曰貲。《通俗文》：平財賄曰貲。案貲亦與資義同也。

腥臊		又作胜同。先丁反，下桑刀反。腥臊，臭也。《通俗文》：魚臭曰腥，猳臭曰臊。猳音加。

酤酒		公胡反。《說文》：買酒也。經文作沽，水名也。

博弈		古文簙，同。補莫反。《方言》：博或謂之棋。下餘石反。齊魯謂圍棋爲弈。

犂軛		又作枙，同。於革反。《小爾雅》：衡，枙也。謂轅端壓牛領者也。

盥洒		公緩反。《說文》：盥，澡手也。凡澡洒物皆曰盥。字从臼水在皿上字意也。

罕人		呼旱反。罕，希也，謂希疏也。字從罓從干聲。

轡勒		碑愧反。《字書》：馬縻也。所以制牧車馬也，字從絲從叀聲。《聲類》：馬頭鏕銜也。

○ 8.3.第三卷

凷擲		又作塊，同。口對反。《爾雅》：塊，堛也。郭璞曰：即土塊也。堛，音普堛反。

慘毒		又作憯，同。倉感反。《說文》：懆，毒也，痛也。《爾雅》：懆，憂也。

縦誕		徒亶反。誕，謾也，亦欺也，不實也。

不憚		徒旦反。憚，難也，亦畏也。《廣雅》：憚，驚也。

收穫		胡郭反。《說文》：刈禾也。王逸注《楚辭》云：草曰刈，穀曰獲。

○ 8.4.第四卷

很戾		胡墾反，下力計反。《國語》：很，違也。戾，曲也。字從戶從犬。

抑挫		祖臥反。《說文》：挫，摧也，亦抑也。

莣衣		無方反。莣，草也。《爾雅》「莣」，杜榮注云：似茅皮，可以爲繩索履屩。

食芋		于附反。《聲類》：大葉著根之菜，見之驚人，故曰芋。大者謂之蹲鴟，甚可蒸食也。

炒穀		古文𤌉、焣二形，今作𩱈。崔寔《四民月令》作炒，《古文奇字》作，同。初狡反。《方言》：熬焣煎𤌈，火乾也。《說文》：𤌉，熬也。

尼連禪河		應云尼連禪那，或云煕連禪。此譯云尼者，不也。連禪那者，樂著也，名不樂著河也。

加梨加龍		又云迦羅迦龍。此譯云黑龍也。

倒仆		古文踣，同。蒲北反。《說文》：仆，頓也。謂前覆也。

○ 8.5.第五卷

真胝		又作脰、疷二形，同。竹尸反。此云善思惟天名也。

僕隸		古文瞨，同。蒲木反。《廣雅》：僮僕役使也。隸，附也。

簉多		初救反。

𦏌莎		奴溝反。

裒多		蒲溝反。

須摩那		或云蘇磨那華。其色黃白，亦甚香，不作大樹，纔高三四尺，四垂似蓋者也。

瞻蔔伽		或云旃簸迦，正言占博迦。形高太，華赤，甚香。其氣逐風彌遠。

門堞		又作𡍕，同。徒頰反。《廣雅》：堞，女牆也。

猩猩		又作狌，同。所京反。知人名，如豕，人面，犬吠也。

尸利沙		即是此間合昏樹也。其樹種類有二，若名尸利沙者，葉果則大。若名尸利駛者，葉果則小。此樹時生人間，關東下里家誤名娑羅樹是也。

○ 8.6.第七卷

荻林		又作藡，同。徒歷反。荻，草也，亦有荻竹。

阿薩闍病		謂不可治病也。

摩訶迦樓那		摩訶，此云大。迦樓那，此云悲。如來功德以般若、大悲二法爲體。

㖶尼		又作咽，同。於堅、於見二反。此譯云鹿王。

尼拘		應云尼拘盧陀。此譯云無節，亦云縱廣樹也。

摩那陀果		此譯云醉果。

頻婆果		此譯云相思。

所縈		一瓊反。縈，旋也，緾也。《通俗文》：收績曰縈。

不愜		苦頰反。《廣雅》：愜，可之也。《字林》：愜，快也。

○ 8.7.經後序

始洎		渠器反。《漢書》：左洎前七郡。晉灼曰：洎，至也。

寘懷		之豉反。《詩》云：寘彼周行。《傳》曰：寘，置也。

祈請		巨衣反。《詩》云：以祈尔爵。《傳》曰：祈，求也。

甫爾		方武反。《釋名》：甫，始也。《廣雅》：甫，衆也。

輯睦		茨入反。《爾雅》：輯，和也。謂諧和也。下又作穆，同。莫斛反。睦，敬也，美也。

負笈		奇急反。《風土記》云：笈謂學士所以負書箱，如冠箱而卑者也。謝承《後漢書》云「負笈隨師」是也。

驅傳		知戀反。謂轉次行也。《爾雅》：馹、遽，傳也。郭璞曰：皆傳車驛馬之名也。馹，音而逸反。

錫珪		思歷反，下古攜反。《爾雅》：錫，賜也。謂賜與也。《尚書》「禹錫玄珪」是也。

分陝		式冉反。《公羊傳》曰：自陝以東，周公主之。自陝以西，召公主之。《說文》：今弘農陝縣古之虢國是也。

碩難		市亦反。《詩》云：碩人俁俁。《傳》曰：碩，大也。《小爾雅》云：碩，遠也。

智昕		虛殷反。《小爾雅》：昕，明也。《爾雅》：昕，察也。

彭匯		胡罪反。《尚書》：東匯澤爲彭䗍。孔安國曰：匯，迴也。《三蒼》：水迴也。

萬駰		於身、於巾二反。人名也。

猜焉		古文𦞁、猜二形，今作㥒，同。粗來反。案猜亦疑也。《廣雅》：猜，懼也。

○ 9.仁王般若經

○ 9.1.上卷

僉然		七廉反。《小爾雅》：僉，同也。《爾雅》：僉、咸、胥，皆也。《方言》：自關而東五國之郊謂皆曰僉，東齊曰胥。

窮源		魚袁反。水之本也。《說文》作原。

鉾盾		食尹反。盾所以捍身蔽目也。瞂，音扶發反。

○ 9.2.下卷

什物		時立反。什，聚也，雜也。亦會數之名也。又謂資生之物也。今人言家產器物，猶云什物。物即器也。江南言什物，此土名五行。《史記》「舜作什器於壽丘」、《漢書》「貧民賜田宅什器」並是也。

巨海		其呂反。《小爾雅》：巨，大也。《方言》：齊宋之間謂大爲巨。《說文》：巨大作鉅，字從金。

尚殞		《字書》作隕，同。于敏反。《聲類》：殞，歿也。殞，墜也。

炕陽		口盎反。《蒼頡篇》：炕，乾極也。《鴻範》《五行傳》：炕陽謂大旱也。經文作亢，胡剛反。亢，咽也。盎，音烏浪反。《釋器》：盎謂之缶。

○ 10.金剛般若經羅什法師譯

舍衞國		《十二遊經》云無物不有國，或言舍婆提城，或言舍羅婆悉帝夜城，並訛也。正言室羅伐國，此譯云聞者城。《法鏡經》云聞物國。《善見律》云舍衛者，是人名。昔有人居住此地。往古有王見此地好，故乞立爲國，以此人名号舍衛國。一名多有國，諸國珍奇皆歸此國也。

祇樹		或言祇陀，或云祇洹，皆訛也。應言逝多，此譯云勝氏，即憍薩羅國波斯匿王之子也。

給孤獨		應言阿那他，此云無親舊人，義譯爲孤獨。賓荼馱寫耶，此云摶與舊人，義譯爲給，猶是修達多之別名。修達多，此云善與，故得給孤獨名也。舊言阿那邠坻，或言阿藍，訛略也。

飯食		扶晩反。案飯亦食也。

唯然		弋誰、于比二反。《說文》：唯，諾也。謂譍之敬辭也。《禮》云：唯而起。鄭玄注云：唯恭於諾也。

四維		翼隹反。《廣雅》：維，隅也。《淮南子》云「天有四維」是也。

頗有		借音普我反，謂語辭也。

筏喻		《通俗文》作𦪑，《韻集》作撥，同。扶月反。《方言》：𥱼謂之筏。編竹木浮於河以運物者是也。南土名𥱼，北人名筏，字從竹。經文從木作栰，非也。𥱼，音蒲佳反。

阿蘭那行		或言阿斕拏，正言曷剌䍲。曷，此云無。剌䍲，此云諍，名無諍也，亦言閉，閉亦無諍也。

歌利王		或言迦利王，論中作迦藍浮王，皆訛也。正言羯利王，此譯云鬪諍王。《西域記》云：在烏仗那國瞢揭釐城東四五里是其處也。舊云惡世無道王，即波羅奈國王也。

○ 11.金剛般若經菩提留支譯

修伽陀		或云修迦度，此云善逝，即如來德之一号也。

捫淚		莫奔、亡本二反。《聲類》云：捫，摸也。《字林》：捫，持也。經文有作抆，亡粉反。《字林》：抆，拭也。言須菩提恨不早聞，故涕淚悲泣。今既得解，所以捫淚而言也。

荷擔		《說文》何，古文𣒍，同。胡歌反。《廣雅》：何，揭擔也。又音胡可反。《詩》云：百祿是何。《傳》曰：何，任也。今皆作荷。

摩那婆		或言摩納婆，或云那羅摩那，或云摩納，皆是梵言訛轉也。此譯云年少淨行，或云人。

歌羅分		如析一毛以爲百分，一分名歌羅分。論以義翻，名爲力勝，以無漏善法勝於有漏故也。

數分		猶是數中轉微細者，乃至少許猶不及一也。論中義言不相似勝也，言有爲有形，雖復少許，與無爲無形不相似也。

優波尼		《沙陀分論》中義言因果不相似也，以珍寶等但得三界果報，無漏善得佛果也。

毛道		此名誤也。舊譯云婆羅必利他伽闍那，此言小兒別生以癡，如小兒不同聖生也。論中作小兒凡夫是也。正言婆羅必栗託仡那。婆羅，此云愚。必栗託，此云異。仡那，此云生。應云愚異生，以愚癡暗冥、無有智慧、但起我見、不生無漏，故言生与不生是也，亦名嬰愚凡夫。凡夫者，義譯也。案梵語毛言嚩囉，愚名婆羅，但毛與愚梵言相濫，此譯人之失，致有斯謬也。《法集等經》言毛道頭凡夫，或言毛頭凡夫者，皆誤也。仡，音魚乞反。

○ 12.金剛般若經眞諦法師譯

支提		或言脂帝浮都，此云聚相，謂累寶及石等高以爲相也。

## 一切經音義卷第四

○ 1.菩薩見實三昧經

○ 1.1.第一卷

膺平		又作應，同。於凝反。《蒼頡篇》云：乳上骨也。《說文》：膺，匈也。《漢書》韋昭曰：匈，四面高中央下曰膺。

原隰		又作𨻸，同。詞立反。《爾雅》：下濕曰隰。隰，墊也。隰亦新發畛有徑路者也。墊，音都念反。

寶磺		古文，《字書》作礦，同。孤猛反。《說文》：礦，銅鐵璞也。經文從金作𨥥，非也。

旌鼓		積盈反。《爾雅》注：旄首曰旌。郭璞云：載旄於竿頭者曰旌。旌，表也，謂取其幖幟也。

○ 1.2.第二卷

旒蘇		又作𦀠、瑬二形，同。力周反。

門樞		齒榆反。《爾雅》：樞謂之椳。郭璞曰：門戶扇樞也。《廣雅》：樞，本也。樞，機制動轉之主也。椳，音五迴反。

璫渠		都唐反。《釋名》云：穿耳施珠曰璫。《埤蒼》：璫，充耳也。渠，耳渠也。西國王等多用金銀作之，著耳匡中，用以裝飾也。經中有作璩，巨於反。玉名也。

跋墀		直尸反。亦言婆稚，是阿修羅名也。舊譯云縛居，在修羅前鋒爲帝釋所縛，因誓得脫，故以名焉。

踟躕		腸知反。下又作跦，同。腸誅反。《廣雅》：踟躕，猶豫也。又云：住足，躑躅也。

○ 1.3.第三卷

曲櫺		力庭反。《說文》：櫺，楯間子也。亦窗櫺子也。《通俗文》「疏門曰櫺」是也。

繮鞚		或作韁，同。紀良反。馬繮也。下口弄反。馬勒也。

鶬鵠		音倉。鶬，鴰也，似雁而黑者也。鴰，音古活反。下胡穀反。《說文》：黃鵠也。形如鶴，色蒼黃。

緘婆		古函反。天石名也。依字，緘，索也。束篋也。亦閉也。

○ 1.4.第五卷

麒麟		渠之反，下理真反。仁獸也。《說文》：麕身牛尾一角，角頭有肉。經文作騏。《說文》：馬文如綦曰騏。下力振反。《爾雅》：白馬黑唇曰驎。二形並非此義。麕，居貧反。

○ 1.5.第十一卷

剜掘		烏桓反，下渠勿反。《廣雅》：掘，穿也。經文作擔，都甘反。此應誤也。

欠㰦		又作呿，同。丘庶反。《埤蒼》：張口頻伸也。

○ 1.6.第十二卷

脬膜		匹包反。《三蒼》：盛尿處曰脬。經文作胞，音補交反。胞，胎也。胞非此義。

餳哺		似盈反。《方言》：凡飴謂之餳。《說文》：米糵煎也。下蒲故反。口中嚼食者也。經文從食作餔，非體也。餔，音補胡反。字與晡同，申時食也。

○ 1.7.第十四卷

隍城		胡光反。《說文》：城池有水曰池，無水曰隍。《蒼頡篇》：城下坑也。

爲隥		當鄧反。《廣雅》：隥，履也。依之而上者也。《三蒼》：隥，小阪也。經文作蹬，音登。

秔米		俗作粳，同。加衡反。《聲類》云：不黏稻也。江南呼粳爲秈。

勺撓		是斫反，《說文》：勺，枓也。枓音斗。下呼高反。《聲類》云：撓，攪也。經文從木作杓。《說文》：都歷反。北斗柄也。又音同勺。

○ 2.賢劫經

○ 2.1.第一卷

光燿		古文曜，同。餘照反。《廣雅》：曜，照也，明也。

不挾		胡頰反。挾，懷意也。《爾雅》：挾，藏也。經文作協，和也。協非此義。

稸積		《字書》作蓄，同。敕六反。蓄，積也，聚也。

痂痏		古遐反，下胡軌反。《廣雅》：痂，瘡也。痏，敺傷青黑腫也。

邦伴		《石經》作、邦、𨚚三形，同。補江反。

准平		《說文》作準，同。之尹反。准，平也，均也，度也。經文作垐，才資反。以土增道也。垐非此用。

擿去		他狄反。擿，剔也，謂擿治之也，亦取也。

○ 2.2.第二卷

三塗		又作途、𨑒二形，同。達胡反。言三塗者，俗書《春秋》有三塗危險之處，借此爲名。塗猶道也，非謂塗炭之義。若依梵本，則云阿波那伽低，此云惡趣，不名惡道。道是因義由履而行，趣是果名已到之處，故不名惡道也。

躓礙		古文䠟、躓二形，今作疐，同。豬吏反。《通俗文》：事不利曰躓，限至曰礙。

居倫		《大哀經》作拘輪，譯云本際第一解法者也。《普曜經》云：俱鄰者，解本際也。阿若者，言已知也。正言解了。拘鄰亦姓也。

○ 2.3.第三卷

怯弱		如斫反。《尚書》：六極曰弱。孔安國曰：弱，尫劣也。經文作愵，奴的反。思也，傷也。愵非此義。

○ 2.4.第五卷

鳩那羅		此譯云惡人，亦言不好人也。

○ 2.5.第十三卷

竿蔗		古寒反，下諸夜反。《通俗文》：荊州出竿蔗。則甘蔗是也。

錫貢		星的反。《爾雅》：錫，賜也。謂賜與也。上與下之辭也。

好拂		敷勿反。拂，拭也，除塵也。治也，去也。經文作𣭘、𢂀二形，非也。

都較		古文攉，同。古學反。較猶粗略也。《廣雅》：較，明也。亦比校也。

趣谷		古木、餘玉二反。《爾雅》：水注谿曰谷。泉之通川者也。經文作峪，非也。

○ 3.華手經

○ 3.1.第一卷

和詫		字又作𧩫，同。丑嫁反。婆和詫者，比丘名也。

○ 3.2.第二卷

抒氣		時汝、除呂二反。《廣雅》：抒，舀也，渫出也。《說文》：抒，挹也。挹，斟酌也。挹，音於入反。舀，餘紹反。

○ 3.3.第八卷

猩猩		所京反。《字林》：能言鳥也。形如豕，頭如黃鷄。出交阯封溪，聲如小兒啼。

○ 3.4.第十卷

姦詭		居毀反。不實也。《廣雅》：詭，隨惡也。亦欺誑也。

蟄民		遲立反。大魚名也。蟄民伽羅，應云低民祇羅，譯云呑魚，大呑小故也。

○ 3.5.第十一卷

圂豬		又作溷。同。胡困反。圊，圂也，言溷濁穢惡也。

栽㮆		古文𣡌、㮆、不，三形同。今作櫱，同。五割反。《爾雅》：㮆，餘也，載也。言木餘載生㮆栽也。

僶未		又作黽，同。亡忍反。僶俛，強爲之也。

○ 3.6.第十二卷

斃地		古文斃、𡚁二形，今作弊，同。毗世反。《說文》：斃，仆也。蹎也。

○ 4.大灌頂經

○ 4.1.第一卷

錍提		普提反。山名也。

道軻		口佐反。

嘻疑		虛基反。

坭錍		乃禮反。

喉棱		力曾反。

掬林		居六反。經文又作鞠、諊，同。

鞬陀		記言反。

郁佡		丘豉反。經文作㑫，非也。

迦偂		此應備字。

繄梨		於奚反。

賁沙		補門反。

𡲎提		此應陴字，父支反。

𦪣吒羅		上陟留反，又作之然反。

波𥪫		無放反。

噴灑		又作歕，同。普悶反。《通俗文》作湓，含水潠曰湓。經文從水作濆，音扶云反，水名也。濆非此義。

頞吱		居梨反。非正字。

劬離		其俱反。經文作敂，音口。此應誤也，敂，擊也。

漱漏		所霤反。經文從頁作瀬，非也。

盟誓		音明。《釋名》云：盟，明也。告事於神明也。誓，制也，以拘制之也。大事曰盟，小事曰誓也。《三蒼》：歃血誓。

毒蠆		丑芥反。或名蠆，或名蠍螫，蟲也。蠆，音他達反。音力達反。

五官		謂生老病死及現在縣官拘錄，亦名五天使者。

翩翩		匹然反。《說文》：疾飛也。輕捷之皃也。經文作偏，非也。

○ 4.2.第二卷

貿𣜡		力底反。

倪提		音五禮反。

臏迦		扶忍反。

臀頭		徒敦反。

○ 4.3.第三卷

坻多		直尸反。

苾闍		蒲蔑、扶必二反。

戾揥		敕細反。

拍長		普格反。《廣雅》：拍，擊也。《釋名》：拍，搏也。以手搏其上也。經文從石作砶，非也。

沃口		烏穀反。《通俗文》：溉灌曰沃。沃亦澆也，漬也。

口噤		又作唫，同。渠飲反。《楚辭》：口噤閉而不言。王逸曰：閉口爲噤也。

禪衣		多安反。《說文》：衣不重也。《廣雅》：禪，薄也。有衣而無裏也。

白袷		古洽反。《說文》：衣無絮也。《廣雅》：袷，重也。經文作悏古洽反。帽也。悏悏非此用，又作裌，非也。

○ 4.4.第四卷

𥧌鞮		都奚反。

樓眸		莫侯反。經文作，誤也。

櫨𤗶		古黃反。

唾㲺		將逸反。《通俗文》：迮而吐之曰㲺。經文作𠵖，音子旦反。

架抄		古暇反。經文作。

譚耆		投南反。

謣難		呼故反。

較坻		古學反。

䚷羅		於禮反。

侘飢		敕家反。經文作𨀸，非也。

傴彌		烏侯反。

猳玃		字體作𤠙，又作㹢，同。古遐反。下居縛反。《說文》：大母猴也。善頋眄玃持人也。《爾雅》：玃父善顧。郭璞曰：猳，玃也。似猴而大，色蒼黑也。

荐臻		又作洊，同。在見反。《爾雅》：荐，再也，重也。下側陳反。《爾雅》：臻，至也。

○ 4.5.第五卷

優唦		穌答反。

掔俱		苦閑反。經文有作拏，女家反。此梵言也。

壓笮		於甲反，下側格反。案笮猶壓也。今謂笮出汁也。《說文》：笮，迫也。

茤陀		字與芰同。渠寄反。

輂又		居玉反。

驚悸		古文痵，同。其季反。《字林》：心動也。《說文》：氣不定也。

○ 4.6.第六卷

振旦		或言真丹，並非正音，應言支那，此云漢國也。又亦無正翻，但神州之總名也。

碑闕		彼爲反。古制施鹿櫨以下棺，今人述君父之功，書其上，建於陌頭顯處也。《釋名》：闕在門兩旁中間，闕然爲道也。

郵婆		于鳩反。

鞞鞞		蒲迷反。

萆梨		方尔反。

恐愶		虛業反。《方言》：愶，䦧懼也。謂以威力相恐懼也。䦧，音呼激反。經文作㤼、蹹二形，非也。

○ 4.7.第七卷

牛桊		居院反。《說文》謂牛鼻環也。《字書》：桊，牛拘也。今江淮以北皆呼牛拘，以南皆曰桊。

𢘉𢥈		字宜𪀌盧，音烏甲反。今人謂黑貂爲𪀌盧貂是也。

浡浡		《聲類》亦郣字，同。蒲沒反。《廣雅》：浡，盛也。

蔚多		於貴反。

他穰		而羊反。

尉伺		於位反，下相吏反。察也。《廣雅》：伺，視也。

○ 4.8.第八卷

檐邊		《字書》作櫩，同。以占反。謂屋梠也。《說文》：檐，㮰也。㮰音毗。

汪池		烏皇反。《通俗文》：停水曰汪。池之泥濁者也。

○ 4.9.第九卷

麋麈		莫悲反。《說文》：鹿屬也。冬至解角者也。下之庾反。《山海經》云：荊山多麈。郭璞曰：似鹿而大，尾可爲帚也。

梁翟		徒歷反。

多禖		莫來反。

陀俞		以朱反。

愚蠢		丑絳反。《說文》：蠢，愚也。生而癡騃童昏者也。

齚楊		又作齰，同。仕白反。齚，齧也。經文作咋。莊白反。咋咋，聲也。咋非此用。

○ 4.10.第十卷

世享		虛兩反。享，受也，亦當也。《說文》：享，獻也。

烔烔		徒東反。《埤蒼》：烔烔然，熱皃也。經文作燑，非體也。

老叜		又作叟、傁二形，同。蘇走反。《方言》：叜，父長老也。東齊魯衛之間凡尊老者謂之叟。《廣雅》：叟，父也。南楚名也。字從灾從又。又音手。手灾者衰惡也。言脈之大候在於寸口。老人寸口脈衰，故從又從灾也。

諠譁		又作讙，同。虛元反，下呼瓜反。諠譁，聲也。《三蒼》：諠，言語䛬䛬往來也。譁，言語譊譊諠也。䛬，音徒刀反。

詵林		又作甡、辡、莘三形，同。使陳反。《詩》云：詵詵兮。《傳》曰：詵詵，衆多也。

萍薄		蒲丁反。無根浮水上者也。《爾雅》：萍，苹也。其大者萍也。經文作䓑，馬帚也。

歡娛		疑區反。《說文》：娛，樂也。經文作顒，非也。

姻媾		於人反，下古侯反。《白虎通》曰：婦人因夫而成，故曰姻。姻，親也。《國語》：今將婚媾。賈逵曰：重婚曰媾。媾，厚也。

惋恨		烏喚反。《字略》云：惋，嘆，驚異也。

輱軻		又作埳，同。口紺、口感二反。下口佐反。《楚辭》曰：然輱軻而留滯。王逸云：埳軻，不遇也。

禍祟		思醉反。《說文》：神禍也。謂鬼神作灾禍也。

懇惻		古文𧨛，同。口很反。《通俗文》：至誠曰懇。懇亦堅忍也。下古文𢝔，同。楚力反。《廣雅》：惻，悲也。《說文》：惻，痛也。

如餉		尸尚反。《廣雅》：餉，遺也。《說文》：餉，或作饟。饋餉也。

結梳		所於反。《說文》：梳，理髮者也。

乞匄		古害反。《通俗文》：求愿曰匄。《廣雅》：匄，求也。人亡則匄字意也。

懊憹		今皆作惱，同。奴道反。懊憹，憂痛也。

○ 4.11.第十二卷

維耶		或言毗耶離，或名毗舍離，皆訛也。正言鞞奢隸夜城，在東印度境殑伽河北也。或言中印度境。

瞢憒		莫崩反。《三蒼》：瞢，不明也。下公內反。憒，亂也，亦煩也。

營衛		又作營、䁝、𢥏三形，同。役瓊反。《蒼頡篇》：營，衛也，部也。

厭禱		於冉反，下都道反。伏合人心曰厭，求福曰禱。禱，請也。請於鬼神也。

蜚尸		古書飛多作蜚，同。府韋反。飛謂飛揚也。尸有三尸。

邪忤		古文牾、遻、迕三形，今作忤，同。吾故反。忤，逆也。《通俗文》：得忤曰痾。

音苦駕反，非體也蒺蔾		茨栗反，下力尸反。非體也。案《爾雅》：螏蟍，蝍蛆。郭璞曰：似蝗，大腹，長角，能食蛇腦也。

萎黃		於危反。《聲類》：萎，草菸也。經文作痿。痿，痺也，謂不能行也。

尫羸		今作尫，同。烏黃反。尫，弱也。《通俗文》：短小曰尫也。

妖𧒣		宜列反。《說文》：衣服歌謡之怪謂之妖，禽獸蟲蝗之怪謂之𧒣。𧒣，灾也。今皆作𦽆，亦古字通用也。

○ 5.菩薩纓絡經

○ 5.1.第一卷

恭恪		古文愙，同。口各反。恪，敬也。《字林》：恪，恭也。

曩昔		奴朗反。《爾雅》：曩，久也。猶往久古昔也。

塵曀		又作㙪，同。於計反。《詩》云：終風且曀。《爾雅》：陰而風曰曀。曀亦翳也，言掩翳日光使不明也。

○ 5.2.第三卷

亙然		歌鄧反。亙猶坥然也。《詩》云：亘之秬秠。《傳》曰：亘，遍也。

羯毗		或言羯隨，或云迦毗，或言加毗。此皆梵音訛也。此譯云迦毗，聲。伽羅者，好名。爲好聲鳥也。

○ 5.3.第六卷

僥倖		古堯反，下胡耿反。僥，遇也。倖，慶也。

○ 5.4.第七卷

貪餮		又作飻，同。他結反。《說文》：飻亦貪也。又云：貪財曰饕，貪食曰餮。

拘鄰		或作居鄰，或作拘輪，皆梵言訛也。此云本際，則經中尊者了本際、尊者智本際皆是也。此則憍陳如也。

邠耨		又作分耨。或作邠耨文陀弗，應云富羅曼陀弗，譯云滿。嚴飾女，或言滿見子也。

○ 5.5.第九卷

阿惟顏		案《菩薩十住經》云第十阿惟顏住謂一生補處者也。

苾芬		又作飶、馝、咇、𪏺四形，同。蒲結反。《埤蒼》：苾，大香也。《詩》注云：苾苾然芬香也。

鏟以		叉莧反。《說文》：一曰平鐵也。《蒼頡篇》云：削平也。

不泄		思列反。泄，溢也，亦發也。《廣雅》：泄，漏也。

○ 5.6.第十一卷

超卓		恥驕反。跳上車也。超，越也。出前也。遠也。踰也。下陟角反。卓，高也。《釋名》云：超，卓也。舉腳有所卓越也。

○ 5.7.第十二卷

分衛		此言訛也。正言儐荼波多。儐荼，此云團。波多，此云墮。言食墮在鉢中也。或言賓荼夜，此云團。團者，食團，謂乞食也。

鏗然		又作㧶、䡩二形，同。口耕反。《說文》：䡩，堅也。《廣雅》：䡩䡩然，堅也。

料量		力條反。《說文》：料，量也。料亦數也。字從斗。經文作科，苦和反，非也。

○ 6.佛名經

智曀		一計反。

庭燎		力雕反。

拘峻		私俊反。

祇多		止夷反。

刳心		口胡反。

枲荷		息里反。

鬱哆		殆我、丑加二反。

稊羅		他奚反。

詢陀		私旬反。

奚吼		胡鷄反。

○ 7.月燈三昧經

○ 7.1.第一卷

無爽		所兩反。《爾雅》：爽，差也。謂不同也，不齊也。

糅以		古文粈、䏔二形，同。女救反。《說文》：雜飯曰糅也。

○ 7.2.第二卷

如牓		補莽反。牌牓也，謂標牓其善惡示人也。經文從木作榜，補盲反，弓弩輔也。榜非此用。牌，蒲佳反。

○ 7.3.第三卷

剜身		烏桓反。《埤蒼》：剜，削也。謂抉取肉也。

鼛鼖		公勞反。大鼓也。《考工記》：鼛鼓長六尺有四寸。注云：以鼛鼓鼓役事下。又作䩿，同。扶雲反。《爾雅》：大鼓謂之鼖。郭璞曰：長八尺也。

雷霆		定、亭、挺三音。《爾雅》：疾雷謂之霆霓。郭璞曰：雷之急激者也。《蒼頡篇》：霹靂也。《說文》：雷餘聲所以挺出萬物也。霆亦雷也。

金鉦		之盈反。《說文》：鉦，鐃也。似鈴柄，中上下通。《詩》云：鉦人伐鼓。《傳》曰：鉦以靜之，鼓以動之。

諸鼙		蒲雞反。小鼓也，亦騎鼓也。

蕭筑		張六反。形如箏，刻其頭而握之。以頭筑人，故謂之筑。

儒德		而俱反。《說文》：儒，柔也。術士之稱也。

○ 7.4.第七卷

入匣		今作柙，同。胡甲反。《說文》：匣，匱也。謂盛刀劒者也。

棲泊		蒲各反。泊，止也。今謂舟止爲棲泊。

激切		公的反。激，發也，動也。《說文》：水疾急曰激也。

狡猾		古卯反，下胡刮反。《方言》：凡小兒多詐謂之狡猾。猾亦亂也。

○ 7.5.第八卷

臺榭		辭夜反。《爾雅》：闍謂之臺，有木謂之榭。郭璞曰：臺上起屋也。

廊廡		籀文作𢋑，同。音武。客舍也。《說文》：堂下周屋也。《釋名》云：大屋曰廡。幽冀之人謂之庌。庌，五下反。

詹波		之鹽反。或作占波，或作占婆，即瞻蔔花也。譯云金色花。《大論》云黃花樹也。

○ 7.6.第九卷

瘳愈		敕流反。瘳，差也。《尚書》「翌日乃瘳」是也。

竚立		或作佇，同。除呂反。《爾雅》：佇，久也。謂竚立企望久立也。

動瞼		居儼反。《字略》云：眼外皮也。

臻萃		從醉反。《方言》：東齊海岱之間謂萃爲聚。《詩》云：有鴞萃止。《傳》曰：萃，集也。

媅著		古文妉，同。都含反。《說文》：媅，樂也，嗜也。今皆作躭。

○ 7.7.第十卷

俟用		古文竢、𥏳、䇃三形，同，並事几反。《爾雅》：俟，待也。

龍腦		案《西域記》云：羯布羅香樹，松身，異葉，花果亦別。初採既濕，尚未有香。木乾之後，循理而析，其中有香，狀若雲母，色如冰雪。此謂龍腦香者也。

如礪		力制反。《山海經》云：崦嵫山多砥礪。郭璞云：磨石也。砥細於礪也。

○ 8.十住斷結經

○ 8.1.第一卷

緾縺		力前反。《字書》：縺縷不解也。

戢在		側立反。戢，聚也，斂也。《說文》：藏兵器也。經文從手作擑，非也。

滲漏		疏蔭反。滲，盡也。下流曰滲。滲亦竭也。

閹塞		於儉反。閉門人也。宜作掩。掩，藏也，蔽也。

○ 8.2.第二卷

密款		又作𣣇，同。口緩反。《蒼頡篇》：款，重也，至也。《說文》：款，意有所欲也。

揮淚		許歸反。揮，灑也。《說文》：揮，奮也。謂奮振去之也。

○ 8.3.第三卷

棚閣		蒲萌反。《通俗文》：連閣曰棚。經文作閛，普耕反。門聲也。閛非此義。

嬈固		乃了反。下又作怘，同。古護反。《三蒼》云：嬈，弄也。謂煩擾戲弄也。諸經有作𤲶，或作嬲，音同。嬈，《摩登伽經》作擾蠱，厭蠱也。《字林》：蠱音古護反。

○ 8.4.第四卷

勗勉		虛玉反。謂勉勵也。《方言》：齊魯謂勉爲勗也。

道檢		居儼反。《大品經》云「若入聲聞正位」是也。撿，攝也。《蒼頡篇》：檢，法度也。

○ 8.5.第五卷

騞然		呼馘反。騞猶忽也。義亦與𥑦字同。音呼覓反。𥑦然也。馘，音古麥反。

煻煨		徒郎反，下烏迴反。《通俗文》：熱灰謂之煻煨。煨亦熝也。《廣雅》：煨，煴也。經文作煴，於文反。鬱煙也。煴非字體。

門閾		古文𨵨，同。呼域反。《爾雅》：柣謂之閾。郭璞曰：即門限也。柣，音田結反。

○ 8.6.第六卷

或奣		鴉猛反。明也。

婆槎		千何反。或作婆叉河，亦云博叉河，大池西面河也。馬口而出流入西海也。

𧄼瞢		徒登、丁鄧二反。《韻集》：失臥極也。下亡登反。經文有作䠬、憕、懵，並非體也。

○ 8.7.第七卷

六湮		於仁反。《說文》：湮，沒也。《爾雅》：湮，落也。亦下也。

○ 8.8.第八卷

𣂐水		九愚反。《廣雅》：𣂐，酌也。《說文》：𣂐，挹也。挹，斟也。經文作拘，非體也。或從酉作酙，亦非也。

○ 8.9.第九卷

蚑行		渠支、巨宜二反。謂蟲行皃也。《周書》「蚑行喘息」是也。

哂然		《字書》作吲，或作𣢁，同。式忍反。《三蒼》：小笑也。《論語》：夫子哂之。馬融曰：哂，笑也。《禮記》：笑不至哂。鄭玄曰：齒本曰吲，大笑則齒本見也。

愚戇		都絳反。《說文》：愚，癡也。戇，愚也。《聲類》、《韻集》音丑巷反。

○ 8.10.第十卷

遮迦越羅		此譯云轉輪聖王。正言斫迦羅，此言輪。伐剌底，此云轉。名轉輪王，順此方語也。

○ 9.觀佛三昧海經

○ 9.1.第一卷

閱頭檀		以拙反。此譯云白淨王也。或言淨飯王也。

伉儷		苦浪反。下又作㒧，同。履詣反。伉，敵也。儷，偶也，伴也。

憾喜		胡感反。《廣雅》：憾，動也。《說文》：憾，搖也。

𧎗斗		苦禾反。《字書》：𧎗斗，水蟲也。《爾雅》：𧎗斗，蝦蟇子也。

蟠龍		薄寒反。《禮記》：而蟠于地。蟠，委也。《廣雅》：蟠，曲也。

踵相		又作衝，同。之勇反。《說文》：相，跡也。亦追也。往來之皃也。

四柧		古胡反。《說文》：柧，棱也。經文作觚，器名也。觚非字義也。

關鍵		又作闥揵二形，同。奇謇反。《方言》：關東謂之鍵，關西謂之。

開闔		胡臘反。《說文》：闔，閉也。《易》曰「闔門謂之坤」是也。

顒顒		今作喁，同。魚凶反。《詩》云：顒顒昂昂。《傳》曰：溫恭皃也。

○ 9.2.第二卷

穹脊		去弓反。穹謂穹隆也。穹亦窮也。

侜張		《說文》作譸，同。竹流反。《爾雅》：侜張，誑也。亦幻惑欺誑也。經文作輈，車轅也。輈非字體。《春秋傳》：挾輈以走。

喉嚨		洛公反。嚨亦喉也。《蒼頡篇》：喉，咽也。

肺腴		又作胇，同。敷穢反。《說文》：肺，火藏也。下庾俱反。《說文》：腴，腹下肥也。經文作俞、腧二形，非也。

肝隔		歌額反。隔，障也。經文或從肉作膈，二字通用也。

蛕蟲		又作蛔，同。胡魁反。蛕，腹中蟲也。經文作蚘、尢二形，非也。

團欒		盧端反。團，圓也。圓，匝也。

敗績		今作勣，同。子歷反。《聲類》云：勣，功也。

矗然		敕六反。端，直也，又草木茂盛也。

霓冤		於元反。冤猶屈也。雌曰霓。經文作倇，非體也。

髪杪		彌繞反。樹鋒曰杪，今取其義謂髪鋒頭也。

雙眥		在計反。《說文》：眥，目崖也。目際也。

○ 9.3.第三卷

兩吻		無粉反。《蒼頡篇》云：唇兩邊也。謂口際邊也。

蕛米		達鷄反。《爾雅》：蕛，苵也。郭璞曰：似稗，布地生，穢草也。

龕室		苦耽反。《方言》：龕，受也。《廣雅》：龕，盛也。

鼷鼠		胡鷄反。《說文》：小鼠也。有毒者也。或名甘口鼠。《春秋》：鼷鼠食郊牛角。

晃煜		又作晄，古文熿，同。胡廣反。下又作焴，同。由掬反。《說文》：晃，明也。煜，曜也，光也。晃煜，盛也。

竭支		或作僧祇支者，皆訛也。應言僧迦鵄，此譯云覆腋。若著瞿修羅，則不著僧迦𩿍。瞿修羅者，此云圖也，像其衣形而立名也。

○ 9.4.第四卷

摧茹		而庶反。摧，折也。茹，弱也。

小螭		敕知反。《廣雅》：無角曰螭，有角曰虯。螭若龍而黃者也。

樹稭		音皆。稭謂稭稈也。字從禾從皆，未詳何語。

疼痺		又作痋、𦙭二形，同。徒冬反。《廣雅》：疼，痛也。下倂利反。《說文》：濕病也。痺，不能行也。

○ 9.5.第五卷

𢫫身		力沒反。𢫫，謂揩𢫫也。

摷啄		爭交反。《通俗文》：浮取曰摷。《廣雅》：摷，取也。

直劈		普狄反。《說文》：劈，破也。經文作擗，脾役反。擗非此用。

鐵砧		又作椹、㪛二形，同。豬金反。鈇砧也。經文作碪、鈂二形，非體也。

轢身		力各、力的二反。《蒼頡篇》：轢，輾也。《說文》：車有踐者也。

癭瘇		《字詁》今作尰，同。時勇反。《通俗文》：腫足曰瘇。瘇，腳病也。經文從足作踵非也。

生燅		《聲類》作燂、燖二形，《字詁》古文𦠹，今作燅，同。詳廉反。《說文》：熱湯瀹肉也。

鐵鉆		奇沾反。《蒼頡篇》：鉆持謂取物者也。經文作鉗，束人鐵也。鉗非今體。

瘭疽		必遙反，下千余反。《廣蒼》：癕成爲瘭。疽，瘡名也。經文作螵，字與蜱同。輔支、毗遙二反。螗螂子也。螵非此用。

諸𢭄		字亦作䋟，渠記反。所以連綴簪記之也。

鑱刺		仕咸反。以錐刺物者也。《說文》：鑱，銳也。

寱語		牛世反。夢語謂之寱。《聲類》：不覺妄言也。

磔口		陟格反。《廣雅》：磔，張也。亦開也。經文作挓。未見所出。

○ 9.6.第七卷

攘臂		而羊反。攘，除也。謂除衣袂而出臂也。袂，彌世反。

毾㲪		他盍反，下得恆反。《釋名》：施之大牀前小榻上所以登上牀也。因以名之。

搏噬		補薄反，下時制反。搏，撮也。噬，齧也，啗也。

○ 9.7.第八卷

遘疾		又作姤，同。古候反。《爾雅》：遘、逢，遇也。

泯然		彌忍、彌賓二反。《爾雅》：泯，盡也。泯，民也。

搋落		直尔、敕紙二反。搋，奪也。

○ 10.五千五百佛名經

○ 10.1.第三卷

怛娜		乃可反。

祑帝		除栗反。

聃婆		他甘反。

黟闥		一兮反。

魯婁		盧口反。

怖霤		力救反。

馱嗽		所霤反。

眸路		莫侯反。

昵陀		女乙反。

迦辣		力割反。

唵婦		烏感反。

鱣那		知連反。

佶易		奇乙反。

晡囉		補胡反。

吱駐		竹隹反。

婆鍉		徒奚反。

他庇		補寐反。

呹帝		除栗反。

○ 10.2.第四卷

呴㖑		呵戒反。

揭薜		上渠謁反，下蒲隸反。

地蜱		音蜱。

瑟咤		陟嫁反。

奚囒		魯干反。

燠醯		於六反。

㖶迦		烏賢反。

涅㘕		力蹔反。

阿𡚼		又作姼，同。時紙反。

奴轖那		側飢反。

頡利		賢結反。

呵𠺕		未詳。

○ 10.3.第五卷

喑遇		於林反。經文誤作㗍也。

堙醯		於鄰反。

○ 10.4.第六卷

祇多		是支反。

搥擈		都雷反。

毱多		渠六反。經文作毬，非。

鯢羅		五奚反。

○ 11.大方廣十輪經

○ 11.1.第一卷

浚流		古文𣽊、濬二形，今作浚，同。雖閏反。浚，深也。

○ 11.2.第三卷

麝香		是亦反，又音神夜反。《爾雅》：似麋，臍有香也。

田畯		資峻反。《爾雅》：畯，田夫也。郭璞曰：今之嗇夫也。

○ 11.3.第六卷

舌𤘡		又作齡，同。其蔭反。牛舌病也。經文從疒作𤴽，非也。

○ 12.大方便報恩經

○ 12.1.第一卷

暉豔		又作艶，同。餘贍反。《方言》：秦晉之間謂美色爲豔。

池湖		戶孤反。《說文》：大陂也。揚州有五湖。

旃叔		或言甄叔迦，或云緊叔迦，樹名也，其花赤色。此寶似之，因以名焉。

喑唶		於禁反，下子夜反。《聲類》：大呼也。《說文》：大聲也。

微服		無非反。《爾雅》：幽、匿、蔽、微也。注云：謂逃竄也。

呼噏		古文歙、噏二形，今作吸，同。羲及反。《廣雅》：噏，飲也，引也。

挑目		他堯反。《聲類》云：挑，抉也。謂抉出目也。抉，音烏穴反。

里程		除荊反。程猶限也。《禮》云：程，量也。《詩》云：程，法也。

掝眥		呼麥反。掝，裂也。下靜計反。目裂曰眥。《淮南》云「瞋目裂眥」是也。經文從首作馘，古獲反。生獲斷耳曰馘。馘非此義。

咆地		蒲交反。《說文》：咆，嘷也。亦大怒也。

輸頭檀王		正言首圖馱那王，此譯云淨飯。或言白飯，非也。

○ 12.2.第二卷

蟠蘭椿輪		蒲寒反。椿，敕倫反，言形狀也。

蔳練粲爛		千見反。言色彩鮮盛皃也。

眼眩		胡蠲、胡遍二反。《蒼頡篇》云：視不明也。眩惑也。

迫愶		補格反。迫，急也。下虛業反。謂以威相恐懼也。

財賄		古文𧶅，同。呼罪反。財，貨也。《通俗文》：財帛曰賄。《周禮》：通貨賄。鄭玄曰：金玉曰貨，布帛曰賄。

兜鍪		莫侯反。《廣雅》：兜鍪謂之胄。經文作鉾，非字體也。

乾曬		所懈、所寄二反。謂暴乾物也。

歎波那食		或云怛鉢那，譯云麨也。蒲闍尼食，譯云可食。佉陀尼食，譯云可噉。

飡唵		烏感反。《字林》：唵，啗也。謂以掌進食曰唵也。

嶔巖		苦銜反，又音欽。《廣雅》：嶔、岑，高也。山阜勢也。

羸惙		知劣反。《聲類》：惙，短氣皃也。惙惙亦憂也。《毛詩》傳云：憂心惙惙也。

唼食		子盍反。《字林》：蟲食曰唼。唼血也。經文作啑，非也。

茹食		攘舉反。茹，啖也。《爾雅》：啜，茹也。郭璞曰：啜，拾食之也。

擔揭		《說文》作竭，同。其謁反。負舉也。竭，擔也。

髕腨		扶忍反。《說文》：膝骨也。《玉篇》云：膝端也。《大戴禮》曰：人生朞而髕。下又作踹，同。時兗反。腨，腸也。

炎旱		雨廉反。炎，熱也。《爾雅》：炎炎，熏也。謂旱氣薰炙人也。

猥多		烏罪反。《字林》：猥，衆也。《廣雅》：猥，頓也。

噢噎		於六反，下一結反。《埤蒼》：噢咿，內悲也。謂痛悲之聲也。噎，塞也。經文有作郁，非體也。

爪攫		居縛反。《說文》：攫，扟也。《蒼頡篇》：攫，搏也。《淮南子》云「獸窮則攫，鳥窮則啄」是也。扟，音居逆反。

單孑		古折反。案孑猶孤獨也。《說文》：無右臂曰孑。

喊㖑		呼㩜反。下又作䛥、欸二形，同。呼戒反。《方言》：喊聲也。㖑，呵也，謂恚怒聲也。經文或作闞，音呼檻反。二形通用也。

蹋張		唐盍反。謂蹋地張目也。經文從口作噏悵，非也。

曒然		古文曒、暞二形，今作皎，同。公鳥反。《埤蒼》：曒，明也，淨也。

○ 12.3.第三卷

嫡嫡		丁狄反。《字書》：嫡，正也。《公羊傳》曰：立嫡以長者何？嫡，敵也。謂夫人之子尊，無與敵也。

耶維		或言闍毗，或言闍維，正言闍鼻多，義是焚燒也。

蹎蹶		又作𠑘、𧽍二形，同。丁賢反，下居月反。蹎蹶猶頓仆反倒也。經文作顛厥，非體也。仆，音蒲北反。

㽃瓳		字又作墦，同。普安反，下侯徒反。《通俗文》：甎方大謂之㽃瓳。今大方甎是也。

慨歎		口代反。慨嘆，大息也。《說文》：忼慨，壯士不得志於心情憤恚也。

悒遲		於急反。《字林》：悒，不安也。《蒼頡篇》：悒悒，不舒之皃也。

煩冤		於元反。冤亦煩也，屈也。經文作宛、惋二形，非體也。

汪水		烏黃反。《通俗文》：停水曰汪。經文作洸，音光，非也。

摩訶羅		此譯云無知也，或言老也。

○ 12.4.第四卷

瞤動		而純反。《說文》：目動也。經文作曘𥌎，非體也。

蕃息		輔袁反。蕃，滋也。滋，多也。經文作繁。繁，盛也，亦多也。

帷帳		于追反。《字林》：在旁曰帷。謂張帛障旁也。幃，圍也。

湍浪		土桓反。《說文》：疾瀨也。水流沙上曰瀨。瀨，淺水也。

𥉕盲		莫公反。有眸子而無見曰矇也。目無眸子曰盲。

舉帆		又作颿、𩗋二形，同。扶嚴、扶泛二反。隨風張幔曰帆。

振濟		脂刃反。《小爾雅》：振，救也。《說文》：振，舉也。經文作賑，之忍反。隱賑富有也。

草䕓		音察。草蔖也，亦芥也。經文作溁，非也。蔖音千古反，枯草也。今陝以西言草䕓，江南山東言草蔖。蔖，音七故反。

哮嚇		又作唬，同。呼交反，下呼嫁反。虎聲謂之哮嚇。

○ 12.5.第五卷

白虹		古文𢬀，同。胡公反。《說文》：螮蝀，虹也。俗呼美人。江東呼爲雩。《釋名》：虹，攻也。純陽攻陰氣也。

劓刵		又作㓷，同。魚器反，下讓記反。劓，割鼻也。刵，截耳也。

刖足		古文跀、𧿁二形，同。魚厥、五刮二反。刖猶割也。

探摸		他含反。《說文》：遠取曰探，手抆爲摸也。

禍酷		古文俈、嚳、焅三形，同。口篤反。《說文》：酷，急也。亦暴虐也。

掊發		《說文》作抱、捊二形，同。步交反。捊，引取也。《通俗文》作抱，手把曰抱。

○ 12.6.第六卷

牛呞		正字作齝、𪗪二形，同。敕之、式之二反。謂食已復出也。

跳枰		皮兵反。《埤蒼》：枰，榻也。謂獨坐板牀也。《釋名》云：枰，平也。以板作之，其體平正也。

須陀食		或云修陀，此天食也。修陀，此譯云白也。《隨相論》云須陀，此云善陀。此言貞實也。

○ 12.7.第七卷

弶網		巨向反。《字書》謂施罝於道曰弶。俗作摾。

童齔		初忍反。古文音差貴反。毀齒曰齔。《說文》：男八月生齒，八歲而爲之齔。女七月生齒，七歲而毀齒。字從齒從匕聲。《釋名》云：齔，洗也。毀洗故齒更生新也。

○ 13.寶雲經

○ 13.1.第一卷

頂囟		古文䏤、𦞤二形，同。先進、先恣二反。《說文》：腦蓋額空也。

百葉		尸涉反。牛膍胵也。經文作䐑，治輒反。《說文》：薄切肉也。䐑非此義。

○ 13.2.第二卷

志逞		丑井反。逞，極也，快也，亦疾也。《說文》：逞，通也。

○ 13.3.第三卷

鮫魚		今作蛟，同。古茅反。《說文》：海魚也。《山海經》云：漳水多鮫魚。郭璞曰：䱜屬也。皮有珠文而堅，尾長三四尺，末有毒，螫人，皮可以飾刀劒也。

○ 13.4.第六卷

算擇		桑管反。謂簡擇也。《三蒼》：算，選也。

穰草		而羊反。《說文》：黍治竟者也。經文作蘘，荷也。蘘非此用。

○ 14.金光明經

○ 14.1.第一卷

蛭蟲		之逸反。謂入人皮中食血者也。

鎔銷		臾鍾反。《說文》：治器法也。《漢書》：猶金在鎔。應劭曰：鐵形也。

以捊		扶鳩反。《說文》：捊，擊鼓柄也。則鼓椎也。

○ 14.2.第三卷

樓柅		女履反。

駱懺		盧各反。

訶嵐		洛含反。

皤詈		蒲何、補何二反。

糝婆		蘇感反。

𠌃𠌃		力救反。

苾頭		蒲結反。

波扡		土何反。

姥者		莫補反。

瞢伽		莫崩反。

遏部		烏割反。

○ 14.3.第四卷

彗星		囚芮、蘇醉二反。《釋名》云：彗星星光稍稍似彗。經文從手作㨹，音于桂反。《廣雅》：㨹，裂也。㨹非字義。

竝現		又作並，同。蒲茗、蒲鯁二反。《說文》：竝，倂也，亦俱也。

萆龍華		補侍、補婢二反。依字，鼠莞也，似龍鬚也。《釋草》言：萆，鼠莞。

該那		古來反。

末坁		直尸反。

薩㗧		乃結反。

娑瀰		莫尔、莫啓二反。

孛題		蒲沒反。

婆㖃		又作詬，同。居候反。

脪帝		虛衣反。

○ 14.4.第五卷

孤逬		又作跰，同。補諍反。《字書》：逬，散走也。

薨亡		呼弘反。《爾雅》：薨，死也。諸侯死曰薨。薨者，頓壞之聲也。

○ 14.5.第六卷

彷徉		扶方、以章反。《廣雅》：彷徉，徙倚也。亦徘徊也。字從彳。

以𩚅		今作食，同。囚恣反。《廣雅》：𩚅，餧也。謂以食供設人曰𩚅。經文作飴，古字通用耳。

鴿雛		籀文作鶵。《說文》：士虞反。鷄子也，亦通名鳥子爲雛。

睫瞤		子葉反，下如輪反。《說文》：瞤，目動也。睫，目毛也。

○ 15.大雲經

○ 15.1.第一卷

揵度		此言訛也，正音娑揵圖，此云聚也。佛去世後別有姓迦旃延婆羅門道人作《發智經》，有八揵度是也。

拘辨荼		或言鳩槃荼，或言弓槃荼，甕形，頗似冬瓜也。

錐銏		此江南俗字也，字體作矟，山卓反。《埤蒼》：矟長一丈八尺也。

○ 15.2.第四卷

頭柢		都麗反。

嗒兮		宜作哈，土合反。

蹵蹋		唐盍反。《說文》：蹋，踐也。經文作柲，蒲必反。《方言》：柲，椎也。南楚名相椎搏曰柲。《廣雅》：柲，擊也。

○ 16.密跡金剛力士經

○ 16.1.第一卷

匿訑		又作䜏，同。湯和、大可二反。《說文》：兗州謂欺曰詑。詑，不信也。

金痍		與之反。痍，傷也。金謂刀斧傷者也。

𤻲瘡		翼灼反。藥有毒、有無毒者也。《三蒼》：病消𤻲也。

麤細		且胡反。《廣雅》：麁，大也。人之警防亦曰麁。鹿性食息自相背，慮人獸之害，警亦如之，故從三鹿也。

鴉音		於牙反。白頸鵯鶋也，關中名阿雅。經文有作鵙，古覓反，伯勞也。鵯鶋音上卑下居。

鵾鷄		又作鶤，同。古魂反。狀如鶴而大者也。

麑鹿		又作麛，同。莫鷄反。麞鹿之子也。

崎嶇		丘宜反，下丘愚反。《廣雅》：崎嶇，傾側也。《埤蒼》：不安也。經文從足作踦𨄅，非體也。

俳說		皮皆反。《說文》：俳，戲也。樂人所爲戲笑以自怡悅者。

砥掌		《說文》亦𠨿字，之視反。平也，直也。

髦尾		又作髳，同。莫高反，又音蒙。《說文》：髦，髪也。髪中豪者也。

○ 16.2.第二卷

間關		古閑反。謂入出也，亦設置之皃也。

柯椑		父支反。

抳犁		女几反。

伊諧		下皆反。

貫習		經文作謵，非也。

月支		薄佉羅國應是也，在雪山西北也。或云月氏。

丘慈		或言𪚺茲，正言屈支也。屈，音居勿反。多出龍馬。《左傳》云：屈産之乘也。

于闐		徒見反。匈奴謂之于遁，諸胡謂之豁旦，俗語言渙那，梵言瞿薩旦那，此譯云地乳國。其地忽然隆起，其狀如乳，神童飲吮，因以名焉。

諸麼		莫可反。麼，猶小也。《通俗文》：細小曰麼也。

諸瘻		《字林》：力句反。頸腫也，謂此國人多有，因從名焉。

○ 16.3.第三卷

車釭		又作𨊧，同。古紅反。《說文》：車轂頭鐵也。《方言》：自關之西曰釭，燕齊海岱之間謂之鐹。鐹，音古和反。

秸草		公八反。秸槀也。經文作𪌧，非也。今經中有作𪎈字，音夷職反。穀麥𪎈也。

赭衣		之野反。赭，赤土也。《方言》：南楚、東海之間或謂赤爲赭。郭璞曰：言衣赤也。

蘆菔		《三蒼》音羅，音稍隱，來都反。下蒲北反。經文作萊茯，或作蘿蔔，並非體也。

淳湩		上音純，下竹用、都洞二反。乳汁曰湩。今江南亦呼乳爲湩也。

○ 16.4.第四卷

颷聚		俾遙反。暴風從上下者也。

癭尰		時勇反。《通俗文》：腫足曰尰。謂腳病也。

○ 16.5.第五卷

犇馳		古文𩦥，今作奔，同。補門反。奔，走也。

沃日		於梏反。《廣雅》云：沃，濆也。又沃，溉灌也。

大㮯		胡本反。《三蒼》：全物者也。《通俗文》：合心曰㮯。

○ 17.菩薩處胎經

○ 17.1.第一卷

翅搜		尸豉反，下所流反。案婆兜釋翅搜城即中天竺城也。譯云婆兜，此言住處。釋翅搜者，能也。謂能仁住處城也。經中或作釋氏瘦城，或作舍夷城，或云迦維羅衛，或言迦毗羅城，皆猶梵言輕重以名釋迦音訛故也。

自襞		卑亦反。襞，褺也。《廣雅》：襞，屈也。褺音牒。

儭身		《字書》或寴字，同。且吝反，又叉覲反。儭，至也，近也。

唼嗽		子盍反。下又作欶，同。所角反。《通俗文》：含吸曰欶。

蓋天		諸經作廅天，此譯云有光壽天也。廅，音烏合反。

相𢾊		又作𢴤、㲂、棖，三形同。丈庚反。謂相觸也。橖，拄也。

哊咽		禹六反，下於賢反。《廣雅》：哊，吐也。咽，喉也。經文作，音墮，誤也。

㗘㗱		又作𪙍，同。補各反，下子立反。《說文》：㗘㗱，噍皃也。味口也。

○ 17.2.第二卷

鼻𡹼		魚偃反。《通俗文》云：緩唇謂之𡹼磭，磭音昌若反。今同其事也。經文作嵃，魚産反。㟞，嵃也。嵃非字義。

如篅		市緣反。《說文》：判竹圓以盛穀者也。《蒼頡篇》：篅，圓倉也。經文作簞，音丹，竹器名也。簞非此義。

蛄蟥		古胡反。螻蛄也。下胡光反。蟥蛢，甲蟲也。大如虎豆，綠色者也。蛢，蒲丁反。

○ 17.3.第三卷

勸訹		私律反。《說文》：訹，誘也。經文作恤，非也。

揖讓		於入反。平推也，亦手小擧之也。《廣雅》：揖，進也。

陶冶		徒高反，下弋者反。陶謂作瓦器也。冶鑪銷者也。陶，化也。冶，消也。

僧那		此譯云鎧甲，言以被飾著大鎧也。

𪚺鼉		徒多反。《三蒼》：似蛟而大。《山海經》：江水足鼉。郭璞曰：似蜥蝪，大者長一丈，有鱗彩，可以爲鼓。經文從魚作䰿，非也。

利㭰		古文㭰，今作𠲋，同。子累反。《字書》：㭰，鳥喙也。

㪻空		所万反。《通俗文》：汲取曰㪻。《說文》：抒，漏也。

○ 17.4.第四卷

蟲蝗		胡光、胡孟二反。螽也，謂蝗蟲也。小曰蝩，大曰蝗，云魚子化作也。蝩音鍾。經文作蟥，非體也。

軫宿		之忍反。

亢宿		苦浪反。

撩擲		又作摷，同。力彫反。謂相撩擲也。擲，相投也。

杖挃		知栗反。《廣雅》：挃，刺也。以指扙刺者也。

大辟		古文𨐨、𠮃二形，同。椑尺反。辟，法也，除也。經文作邪僻之僻，非也。

芟除		所巖反。刈草也。《詩傳》曰：芟，除草也。經文作釤，所鑒反，大鎌也。釤非此用。《左傳》：芟夷薀崇之。

○ 17.5.第五卷

槍刺		且羊反。《說文》：槍，距也。《通俗文》：剡木傷盜曰槍。木槍、鐵槍皆作此。經文作鏘，玉聲也。又作錆，非也。

八藏		在浪反。一胎化藏，二中陰藏，三摩訶衍方等藏，四戒律藏，五十住菩薩藏，六雜藏，七金剛藏，八佛藏。梵本名篋，以藏替之也。

○ 18.大集賢護菩薩經

○ 18.1.第一卷

賢護		案《移識經》云颰陀羅波梨，此譯云賢護，亦云賢守。鄰聖曰賢，固道稱守。《幻士經》云颰陀，此言仁賢，是王舍城在家菩薩也。

○ 18.2.第二卷

區別		去愚反。區，域也。區以別矣。異種區別也。

○ 18.3.第三卷

鑪㰆		又作韛、排二形，同。蒲戒反。謂鍛家用吹火令熾者也。

諮詢		私遵反。詢，問也。《左傳》：訪問於善爲諮，諮親爲詢。諮問善道、詢問親戚之義也。

岌多		此居士子名也。依字，魚及反。岌，高危也，亦盛也。

篋笥		枯挾反，下胥吏反。《說文》：盛衣器曰笥。

○ 18.4.第四卷

甖水		於耕、於成二反。《方言》：瓿婁，甖也。

贊助		子旦反。贊，佐也，亦導也。

鏗鏘		又作銵，同。苦耕反。下又作鎗、傖二形，同。且羊反。《廣雅》云：銵鏘亦聲也。

○ 19.大方等陀羅尼經

○ 19.1.第一卷

㗣提		相承。音多達反。

○ 19.2.第二卷

動他		古文𨔝，同。徒董反。《爾雅》：搖、動，作也。經文從言作諥，非也。

叱呵		齒逸反。《蒼頡篇》：大呵爲叱。

發予		翼諸、餘煑二反。《爾雅》：予，我也。案：此亦與余字同也。

○ 19.3.第三卷

若僑		渠消反。《說文》：僑，高也。《廣雅》：僑，才也。《字林》：寄客爲㝯，作㝯字。《廣雅》：羈旅，㝯寄也。

單縫		扶封反。《說文》：以針紩衣也。經文從手作摓，非也。

𧎗斗		苦和反。一名活東。郭璞曰：卽蝦蟇子也。

𥆔瞎		許交反，下許鎋反。目盲也。

○ 19.4.第四卷

鷀𪅌		《藥師經》作蒺梨，並非也。案《爾雅》作螏蟍。蝍蛆也，能食蛇腦也。

耒木		郎對反。耕具曲木也。

## 一切經音義卷第五

○ 1.海龍王經

○ 1.1.第一卷

安明由山		即須彌山也，亦言修迷樓山，正言蘇迷盧山。此亦言好光山，亦言妙高山也。

潭然		徒耽反。憺猶安靜也。經文作潭。潭，深也。楚人名深曰潭也。

悁慼		於緣反。《聲類》云：悁，憂也。《說文》：悁，恚也。

○ 1.2.第二卷

闕庭		眉間也。《釋名》云：闕在門兩旁，中央闕然爲道。眉今像此，因以名焉。

尻也		苦勞反。《聲類》：尻，臋也。臋，音徒昆反。

髕也		又作臏，同。扶忍反。《說文》：膝骨也。《三蒼》：膝蓋也。

親暱		又作昵，同。女栗反。《爾雅》：昵，親近也。昵，亟也。親昵亦數也。

晏然		烏雁反。晏猶安也。《說文》：晏，天清也。亦鮮翠之皃也。

繁𧜟		輔袁反。繁，多也，盛也。下古文裔，同。餘制反。《說文》：裔，衣裾也。以子孫爲苗裔者，取其下垂之義也。字從衣從冏，音女劣反。

○ 1.3.第三卷

妷態		古文佚，今作妷，又作劮，同。與一反。《蒼頡篇》：佚，蕩也。亦樂也。下又作㑷，同。他代反。意恣也，謂度人情皃也。

刈穫		胡郭反。《說文》：刈禾也。王逸注《楚辭》云：草曰刈，穀曰穫。《詩》云「十月穫稻」是也。

○ 1.4.第四卷

噏氣		古文歙、噏二形，今作吸，同。虛及反。《廣雅》：吸，飮也。《說文》：內息也，引也。謂引氣息入也。

勸訹		私律反。誘訹敎導也，亦引也，相勸也。經文作恤，憂也，收也。恤非此用。

蹉踖		千何反，下子亦反。蹉跎也，踧踖也。踖應作錯，七各反。蹉跌不正也，錯謬誤失也。

○ 2.央掘魔羅經

○ 2.1.第一卷

𪚺坼		恥格反。莊周云：宋人有善不𪚺之藥者。注云：其藥能令人手不𪚺文坼裂者也。

烏伏		又作句，同。扶富反。謂蓲伏其卵及伏雞等亦作此字。今江北通謂伏卵爲菢，江南曰蓲，音央富反。

○ 2.2.第二卷

虓闞		又作唬，同。呼交反，下呼檻反。《說文》：虎怒聲也。《詩》云「闞如虓虎」是也。

雄傑		奇哲反。《詩》云：邦之傑子。《傳》曰：傑，特立也。英傑也，才能也。智出千人曰傑。

興渠		此言少訛也。借，音嫣蠅反。出烏荼娑他那國。彼土人常所食者也。此方相傳以爲芸薹者，非也。嫣，音虛延反。

童真		是沙彌別名式義，此言學，亦云隨順無違。梵言究磨囉浮多。究磨囉者，是彼土八歲已上未冠者童子總名也。浮多，此云真，亦言實也。

酣醉		古文佄，同。胡甘反。《漢書》應劭曰：不醉不醒曰酣。一云：樂酒曰酣。

○ 2.3.第三卷

綿纊		古文絖，同。音曠。《說文》：纊，絮也。《小爾雅》云：纊，綿也。絮之細者曰纊。

津溜		子鄰反，下力救反。津謂津液也。《蒼頡篇》：液汁也。《字書》：溜謂水垂下也。

○ 2.4.第四卷

維持		翼隹反。維猶聯結也。亦繫也。亦維持之也。維，繫也。

嬉謔		上虛基反，下虛虐反。嬉，戲樂也。謔，相戲調也。

驍捷		古堯反。《廣雅》：驍，健也。亦勇急也。

震慴		徒頰、之涉二反。《爾雅》：懼也。經文作疊，非體也。

俛仰		無辯反。俛，低頭也，言閔默不已也。

卜筮		時世反。筮，問也。《禮記》：𪚺爲卜，蓍爲筮。卜筮者決嫌疑，定猶豫，故疑即筮之。字從竹。

杜門		古文𢾅，同。徒古反。《國語》：杜門不出。賈逵曰：杜，塞也。塞，閉也。

瞪矚		直耕反。《埤蒼》：直視也。下之欲反。

顚沛		又作蹎、𨁺二形，同。都賢反，下𥙷昧反。謂偃仆也。經文從犬作狽，非也。

○ 3.觀察諸法行經

○ 3.1.第一卷

撞弩		徒江反。《廣雅》云：撞，刺也。《說文》：撞，戟擣也。

○ 3.2.第三卷

不槩		古文扢，同。公礙、公內二反。扢，量也。《廣雅》：扢，摩也。《蒼頡篇》云：平斗斛曰槩。

○ 3.3.第四卷

鵁鶄		二音交精。腳高，有毛冠，可辟火灾者也。

調戲		徒弔反。謂相嘲調也。調，弄也。經文作恌，非也。

○ 4.七佛神呪經

○ 4.1.第一卷

咻咻		許流、許主二反。依字噢咻，痛念之聲也。

五渾		胡昆反。謂五濁也。渾，亂也。亂猶濁也，亦水流聲也。

潢瀁		胡廣反，下音養。潢瀁猶浩蕩也。經文作洸，音光，非也。

㱇㱇		所力反。《通俗文》：小怖曰㱇。《埤蒼》：㱇，恐懼也。字從欠。經文作懎、嗇二形，非體也。

目佡		丘豉反。

制濘		奴定反。

伊𥌋		莫崩反。

邲地		扶必反。

目揥		他細反。

湖利		戶孤反。

侈𨀣		丘豉反。

但坭		乃禮反。

捶婆		楚洽反。

陀咩		彌紙反。

阿眵		充支反。

癡噤		渠錦反。

○ 4.2.第二卷

愆咎		古文㥶、二形，籀文𠐨，今作愆，同。去連反。《說文》：𠐨，過也。亦失也。咎，罪也。

撫恤		又作卹，同。須律反。《爾雅》：恤，憂也。亦收也。謂以財物與人曰振恤之也。

撈接		祿高反。《通俗文》：沉取曰撈。經文作牢固之牢，非也。

搓摩		粗何反。依字搓，挪也。挪音那。

○ 4.3.第三卷

鞠育		又作掬，同。居六反。《說文》：掬，撮也。《詩》云：母兮掬我。《傳》曰：鞠，養也。《方言》：陳楚之間謂養爲鞠也。

羖䍽		功戶反，下力的反。《三蒼》：羖䍽亦名羯也。

饕亂		吐刀反。饕亦貪也。《說文》：俗作叨字。

○ 4.4.第四卷

儼然		宜撿反。《詩》云：碩大且儼。《傳》曰：儼，矜莊皃也。《爾雅》：儼，敬也。《說文》：儼，好皃也。

潠之		蘇悶反。《通俗文》：水湓曰潠。經文作𠹀，非也。

白睆		還板反。許慎注《淮南子》云：睆謂目內白翳病也。經文作浣衣浣，非也。

摎項		又作𢷶，同。居茅反。《蒼頡篇》：摎，束也。《說文》：摎，縛煞之也。摎即緾縛之名也。

蠆蝲		他達反，下勒達反。《廣雅》：蠆、蚔蠆，蝎也。經文作剌，非體也。

厭蠱		於冉反，下姑護反。《春秋傳》曰：疾如蠱惑，非鬼非食，惑以喪志。注云：蠱惑，疾也。

齆鼻		一弄反。《埤蒼》：鼻病也。《通俗文》鼽鼻曰齆。

搭眼方道		上兩句先不音訓

喉痺		俾利反。癕痺暴厲之疾也，亦言喉閉。閉猶塞也。

○ 5.菩薩本行經

○ 5.1.上卷

軍持		正言捃稚迦，謂雙口澡灌也。或譯云瓶也。

煼穀		又作炒、㷅、𤌽，三形同。初狡反。《方言》：㷅，火乾也。

牂羝		祖郞反。羊三歲曰牂。牂然，盛皃也，下丁奚反。羝，羖羝，羯羊也。經文作牴，丁禮反。觸也。牴非經用。

來抴		又作曳，同。余世反。《說文》：抴，引也。謂牽引也。

羯羠		囚几反。《聲類》：騬羊也。徐廣曰：羯羠並犍羊也。

慍心		於問反。慍，怒也。《說文》：慍，怨也。《蒼頡篇》：慍，恨也。

璣鄯尼		居衣反，下音市戰反。龍子名也。

刖其		魚厥、五骨二反。刖猶割也。經文作刓，五桓反。齊也。剸也。刓非字意。

上旋		似緣反。旋，轉也。經文作矩，俱禹反。方曰矩，矩，則也。矩非此義。

耶旬		或云闍維，或云闍毗，同一義也。正言闍鼻多。義是焚燒也。

○ 5.2.中卷

災禍		又作烖、灾、𤆎三形，同。則才反。《說文》：天火曰灾也。

蜴蜥		以石反，下斯歷反。在草曰蝪蜥。經文作𧊤，非也。

金拂		敷勿反。《廣雅》：拂，除也。謂除去塵土也。拂，拭也。經文從巾作𢂀，或作𣭘，非也。

○ 5.3.下卷

騷動		蘇勞反。《說文》：騷，擾也。謂擾動也。

萬岐		又作𨙸、㟚二形，同。巨宜反。謂道有支分者也。

晃焴		又作晄，古文熿，同。胡廣反。《說文》：晃，明也。《廣雅》：晃，曜也，光也。下又作煜，同。由掬反。《說文》：煜，曜也。《埤蒼》：煜，盛皃也。

瘡瘢		薄蘭反。《蒼頡篇》：瘢，痕也。痕，胡根反。

○ 6.稱揚諸佛功德經

○ 6.1.下卷

洞清		古文衕、迵二形，同。徒貢反。按洞猶通過也，亦深邃之皃也。經文從口作哃，非也。

○ 7.力莊嚴三昧經

○ 7.1.上卷

𣱦氳		宜作葐蒀，扶云反。《字書》作𥠺，同。於云反。葐蒀，盛皃也，亦香也。

海島		古文隝，同。都老反。水中山曰島。島，到也，人所奔到也。

○ 8.須真天子經

○ 8.1.上卷

鋒遬		蘇木反。

䨴陀		徒對反。

瞀呵		亡搆反。

○ 8.2.中卷

勇悍		胡旦反。《蒼頡篇》：悍，禦也。《說文》：勇亦悍也。

弧弓		戶都反。《說文》：木弓也。《周易》：黃帝作弦木爲弧。

建箭		居健反。建，立也，亦樹也。

○ 9.般舟三昧經

○ 9.1.中卷

輕偒		又作敭，今作易，同。以豉反。《蒼頡篇》：偒，慢也。平偒也。

鶡鴨		胡葛反。似雉，鬪死不卻，故武人戴鶡冠以象之也。出煇諸之山。以其尾垂頭。亦出上黨。下古文鵪，同。烏甲反。煇音魂。

謗訕		所姦反。《蒼頡篇》：訕，非也。謗，毀也。

蛟龍		梵言宮毗羅，音交。有鱗曰蛟龍。《抱朴子》曰：母龍曰蛟，龍子曰虯。其狀魚身如蛇，尾皮有珠。郭璞注《山海經》云：蛟似蛇而四腳，小頭細頸。頸有白嬰，大者數十圍。卵生子。如一二斛甕，能呑人也。

㹢玃		又作猳，同。古遐反，下居縛反。《說文》：大母猴也。善玃持人，好頋眄也。

○ 10.等目菩薩所問經

○ 10.1.上卷

昺徹		古文昺、苪二形，同。今作炳，同。碧皿反。《廣雅》：昺，明也。徹，通也。《三蒼》：昺，著明也。

陶現		徒高反。《詩》云：上帝其陶。陶，變也。

去藏		才浪反。積蓄也，如庫藏也。經文作𢧿，非體也。

𣈉住		又作𣈉，同。都木反。《爾雅》：𣈉，正也。《方言》：𣈉，察也，理也。

懀然		烏外反。

轉霍		呼郭反。按霍，儵忽急疾之皃也。霍然、忽霍皆是也。經文從火作㸌，胡沃反。《說文》：㸌，灼也。㸌非此用。

而𢯵		此字習謬已久，人莫辯正，今詳其理義，宜作共相二字。

輕佻		聽遼反。《字書》：佻，輕也。《廣雅》：佻，佚也。《爾雅》：佻，偷也。苟且也。經文從手作挑，非體也。

○ 10.2.下卷

晴陰		又作暒、殅三形，同。自盈反。《聲類》：雨止曰晴。

四河		一曰名和，二曰名拔叉，三曰名蛇朱，四曰名恆。其和北流，拔叉南流。其蛇朱東流，恆水西流也。

焜煌		胡本反，下胡光反。《方言》：焜煌，盛皃也。光暉也。

青紅		且經反。東方色也。木生火。從生丹，丹青之信必然也。經文作菁華之菁，非也。菁，音紫盈反。《三蒼》謂韭之英曰菁也。

○ 11.超日明三昧經

○ 11.1.上卷

懾伏		《聲類》作㒤，同。止葉、齒葉二反。《說文》：心服曰懾。《廣雅》：懾，懼也。

綏恤		私唯反。《爾雅》：綏，安也。恤，收也。

恢弘		又作，同。苦迴反。《字林》：恢，大也。

纖介		家薤反。《周易》：悔吝者在乎介。韓康伯曰：介，纖介也。劉瓛曰：介，微也。

譎詭		又作噊，同。公穴反，下又作恑，同。居毀反。《方言》：自關而東西或謂詐爲譎恑。譎恑亦奇怪也。

浮譁		呼瓜反。讙，譁也。《蒼頡篇》：譁，言語譊譊也。

不挍		古效反。挍，報也。《論語》「犯而不挍」是也。

五兵		《周禮》：司兵掌五兵。鄭玄曰：五兵者，戈、殳、戟、矛、無夷也。步卒五兵則無無夷而有弓矢也。《左傳》：子惡出五甲五兵。

消殪		古文作𡔸，同。於計反。《爾雅》：殪，死也。殪，煞也，亦盡也。

弘綽		又作繛，同。昌若反。《說文》：綽，緩也。綽亦寬也。

○ 11.2.下卷

淖情		女卓反。《三蒼》：昌若反，又音徒歷反。淖約好皃也。

分賦		方句反。賦，布也。《爾雅》：賦，班也。謂班布與之也。

綢繆		直流反，下亡侯反。《詩傳》曰：綢繆，緾綿也。

寇害		口候反。《說文》：寇，暴也。《廣雅》：寇，抄也。《尙書》：寇賊姦宄。范寧集解云：寇，群行攻剽者也。字從完從攴。剽，音匹妙反。

躊躇		腸留反，下腸誅反。《廣雅》：躊躇，猶豫也。亦躑躅也。

貙者		恥俱反。似狸而大。《爾雅》：今貙虎大於狗，文如狸。《博物志》云：貙大能化爲虎。

苑囿		于救反。《三蒼》：養牛馬林木曰苑。《字林》：有垣曰苑，無垣曰囿。囿亦禁苑也。

謙沖		《說文》作盅，同。除隆反。《字書》：沖，虛也。亦中也。

屢聽		力句反。《爾雅》：屢，亟也，數也。亟，音祛記反。

訾量		又作𢋀，同。子移反。訾亦量也，思也。《說文》：思稱意也。

蹉跌		千何反，下徒結反。蹉跎也。失躡曰跌。跌，差也。

未孚		字體作䴸，同。芳務反。《禮》云：無䴸往。鄭玄注：䴸，疾也。《廣雅》：䴸，行也。

一鍼		《聲類》今作針，同。支諶反。《廣雅》：鍼，刺也。所以縫衣者也。

○ 12.月上女經

○ 12.1.上卷

脅嚇		《方言》作鬩，同。呼𨽦反。謂以威力恐人也。

呵𠿒		火曷反。《廣雅》：𠿒，怒也。《廣蒼》云：𠿒，訶也。經文作喝，乙芥反。嘶喝也。

雀垛		徒果反。謂城上女牆也。經文作墮落之墮，非體也。

寮窗		力彫反。《蒼頡篇》：寮，空也。亦穿也。

藻掇		又作梲，同。之悅反。《爾雅》：其上楹謂之棳。注云：侏儒柱也。《蒼頡篇》：棳，檽也。

○ 13.中陰經

○ 13.1.上卷

𤸱天		烏合反。譯云有光壽天。經中有作阿波天，同，一名也，謂二禪初天少光天也。

須滯天		除制反。《道行經》作須𤴟天。音徒計、丁計二反。又作須廗天，音帝。《樓炭經》作須啑天，音帝，皆梵言訛轉也。此譯云善觀天，即善見天也。

瘡疣		字體作肬，籀文作𪐤，同。有流反。《通俗文》：體目曰肬。經文作痏，音位理反。《蒼頡篇》：痏，歐傷也。

斗藪		又竺擻，同。蘇走反。《方言》：斗擻，舉也。周成《難字》：斗擻，𣝝也。音都穀反。下蘇榖反。經文作抖捒二形，音同極策，並非字體。

○ 13.2.下卷

擲線		《字詁》：古文線，今作綫，同。私賤反。所以縫紩者也。

劒刎		古文歾，同。亡粉反。《通俗文》：自刻曰刎。

○ 14.須彌藏經

○ 14.1.上卷

疷𢮓		脂履反，下昌制反。

憩多		去例反。

婢諶		市針反。

耶娜		乃可反。

帝弭		彌是反。

迷踦		居蟻反。

○ 14.2.下卷

輸拒		俱禹反。

安廌		徒賣反。

牟芩		渠金反。

囉諵		奴咸反。

遮䶩		竹皆反。

椑伽		補彌反。

漩梨		囚絹反。

迦㘕		力蹔反。

豍豆		布迷反。《廣雅》：豍豆，䝀豆也。經文作蜱，非也。

○ 15.佛華嚴入如來不思議境界經

○ 15.1.下卷

沙詫		敕嫁反。經中或作阿迦尼吒天是也。

池濼		匹各反。濼，陂也。山東名爲濼，幽州呼爲淀。徒見反。經文作泊，非體也。

○ 16.諸佛要集經

○ 16.1.上卷

墟聚		去餘反。《廣雅》：墟，居也。人之所居曰墟也。

嘲囈		又作啁，同。竹交反。《蒼頡篇》：嘲，調也。下牛世反。囈，言也。

○ 17.文殊師利佛土嚴淨經

○ 17.1.上卷

相棠		借音丈庚反。字宜作摚、𢾊、棖、敞四形，同。丈衡反。謂相觸也。

恬惔		徒兼反。《方言》：恬，靜也。下宜作淡，徒濫反。淡，安也，謂安靜也。經文從心作惔，徒甘反。憂心如惔。惔，憂也。惔非此用。

億垓		古文作㷇、奒二形，今作姟，同。古才反。數名也。《風俗通》曰：十億曰兆，十兆曰經，十經曰姟。姟猶大數也。

拜謁		於歇反。《爾雅》：謁，請也。亦白也，告也。

侜張		陟留反。《爾雅》：侜張，誑也。經文作侏，之儒反。侏儒，短人也。

塵埃		烏來反。《蒼頡篇》：埃，風揚塵也。

○ 17.2.下卷

交趺		又作跗，同。府于反。《三蒼》：跗，足上也。謂交足而坐也。經文從足作跤，非也。

至湊		且豆反。《廣雅》：湊，最也。湊，競進也。

景則		羈影反。《詩》云：介尔景福。《傳》曰：景，大也。則，法也。

○ 18.濡首菩薩無上清淨分衛經

○ 18.1.上卷

底泓		一宏反。《說文》：下深大也。《廣雅》：泓泓，深也。

吹噭		又作嘂、譥二形，同。古吊反。噭，喚也，呼也，亦鳴也。

螫蟲		書亦、呼各二反。《說文》：蟲行毒也。

躇步		腸於反。《說文》：躊躇，猶豫也。躑蠋也。

錠燭		殿、定二音。《聲類》云：有足曰錠，無足曰鐙。

鹿𨽁		古文𨞮、二形，今作聚，同。才句反。《廣雅》：聚，居也。謂人所聚居村邑者也。

𢫩鋤		又作薅、𢫩二形，籀文作𦵢，或作茠，同。呼豪反。《說文》：除田草曰茠。經文作䒵莇，非也。

○ 18.2.下卷

慷慨		正作忼愾，同。口葬反，下苦代反。忼慨，大息也，亦士不得志者也。

喟然		又作㕟，同。口愧、口怪二反。《三蒼》：喟，嘆息也。嘆聲也。

華孚		或作荂。《說文》或作𠌶，同。芳俱、詡俱二反。《方言》：華荂，盛也。齊楚之間或謂之華，或謂之荂。

玓瓅		丁歷反，下《字書》作皪，同。力的反。《說文》：玓瓅，明珠色。經文作的，非體也。

暠然		又作杲，同。古倒反。《埤蒼》：白皃也。亦明也。灼然明白者也。經文作晑，音古螢反，非也。

歧嶷		巨宜反，下語棘反。《詩傳》云：岐，知意也。嶷，識別也。言能匍匐，則岐岐然意有所知也，其貌嶷然有所別識也。亦言六十歲也。經文作奇，非體也。

○ 19.大乘同性經

○ 19.1.上卷

澿然		其錦反。寒戰極也。經文從心作㦗，非也。

崖隴		力冢反。《說文》：天水大坂也。

○ 19.2.下卷

垂毦		人志反。以毛羽爲毦飾，若今刀鞘毦也。織毛曰毦。

弓把		百雅反。單手爲把。《說文》：把，握也，持也。經文作弝，近字也。

○ 20.阿閦佛國經

○ 20.1.上卷

提洹竭佛		此譯云錠光，又云然燈佛是也。

珠璣		居衣反。《說文》：珠之不圓者也。《字書》云：一曰小珠也。

堊之		烏各反。白土也，亦名白墠也。《廣雅》：堊，塗也。

罷極		今作疲，同。被羇反。《廣雅》：疲猶倦也。亦勞也。

○ 21.蓮華面經

○ 21.1.下卷

摩俟		事几反。

姞利		奇乙反。

○ 22.迦葉經

○ 22.1.上卷

一𧣴		又作盞、琖、醆三形，同。側限反。《方言》：盞，杯也。

○ 23.孔雀王神呪經

○ 23.1.上卷

婪婢		力含反。

黳離		烏奚反。

秘擔		蒲蔑反。

哿梨		古我反。

贉婆		徒感反。

多鱣		知連反。

蝤䗋		才尤、莫侯反。

躓利		知利反。

覃婢		徒南反。

叟婢		蘇走反。

密渧		都麗反。

鷃哲		烏諌反。

縕摩		於雲反。

母芟		所咸反。

剡埤		以染反。

毗蒭		測俱反。

䊉婆		蘇感反。

颺哿		以章反。

苾頭		步結反。

𨢘鏃		祖木反。

傖		士行反。中州人也。

蘱恃		音類。

刎闍		無粉反。

謌羅		古河反。

曝翅		蒲木反。

𥇛𥇛		居虞、許力二反。

○ 23.2.下卷

血膋		又作膫，同。力彫反。《字書》：膋，脂膏也。謂腸間脂也。今中國言脂，江南言膋。

腓髀		扶非反。《字林》：脛腨也。《說文》：腓，腨腸也。下蒲米反。股外也。

癲癎		又作瘨，同。都賢反。《廣雅》：瘨，狂風病也。下核間反。《聲類》：小兒瘨也。

頜車		公答反。《方言》：頜，頷也。亦云輔車，謂頣頷也。

腹髂		又作䯊、𩩱二形，同。口亞反。《埤蒼》：腰骨也。江南呼髀骨上接腰者曰䯊。

那姥		莫嫣反。嫣，迂遇反。

澘多		所班反。

波跘		平患反。

鯨龍		巨迎反。

白鷺		力故反。

天芊		亡尔反。

瑿羅		烏奚反。

浡地		蒲沒反。

藴摩		於粉反。

疽癩		且餘反。《說文》：久癕也。下力蓋反。字亦作癘，惡疾也。

癭瘤		於井反。《字林》：頸瘤也。下力洲反。《說文》：瘤，腫也。瘜肉也。

羅湜		是力反。

蛷螋		渠周、求俱二反，下所俱反。

生䕨		徒登反。

䔽沙		乙例、一害二反。

博聳		私勇反。

○ 24.發覺淨心經

○ 24.1.下卷

莖稈		又作秆，同。古旱反。稈，槀也。《廣雅》：稻穰謂之稈。

籠罩		古文羄、䈇、𥵢三形，今作罩，同。陟挍反。《爾雅》：篧謂之罩。郭璞曰：捕魚籠也。籗，音捉。

財購		古侯反。《說文》：以財有所求也。《廣雅》：購，償也。

○ 25.無上依經

○ 25.1.下卷

無胲		按字義宜作解，胡賣反。解謂縫解也。

委佗		又作逶、蟡二形，同。於危反，下又作迤，同。達何反。《詩》云：委委佗佗，德之美皃也。《傳》曰：委佗者，行可委曲跡也。亦自得之皃也。窊邪也。

○ 26.移識經

○ 26.1.上卷

新臑		又作枘，同。乃困反。《字苑》：臑，柔脆也。《通俗文》：枘，再生也。經文作嫰，近字也。

火浣布		《周書》西域獻火浣布，污則燒之則潔。

妖冶		於驕反，下以者反。《周易》：冶容誨淫。劉瓛曰：冶，妖冶也。謂恣態之皃也。

卑愻		蘇寸反。《字林》：愻，順也。亦謙恭也。今作遜。

鞋韈		又作𩋫，同。胡皆反。下古文作韈，今作袜。又作𢗿、𤿗二形，同。無發反。足衣也。經文從巾作幭，音亡別反。帊幞也。幭非此用。

腰䯊		口亞反。《埤蒼》：腰骨也。經文作跨、𦝣二形，非字體也。

肪𦙽		府房反，下先安反。《通俗文》：在腰曰肪，在胃曰𦙽。《廣雅》：𦙽，脂肪也。

騙騎		匹面反。謂躍上馬也。今俗謂不躡隥上馬爲騙。

○ 26.2.下卷

咼戾		口蛙反，下力結反。謂不正也。經文作綟，帛也。綟非字體。綟音力計反，亦綠色也。

斑駮		又作辬，同。補顏反。《蒼頡篇》：斑文皃，雜色爲斑也。

頾鬢		又作髭，同。子移反。《說文》：口之須者也。字從須。

豌豆		烏丸反。豆名也。經文作𧯡，於月反。或作宛，並非也。

○ 27.未曾有經

○ 27.1.上卷

無恙		以尙反。《爾雅》：恙，憂也。孫炎曰：恙，病之憂也。按：《易傳》云：上古草居露宿。恙，噬蟲也，善食人心。凡相勞問無恙乎？復因以爲病也。

頑嚚		吳鱞反，下魚巾反。《廣雅》：頑，鈍也。《蒼頡篇》：嚚，惡也。《左傳》：心不則德義之經爲頑，口不道忠信之言爲嚚。

簡閱		又作閱，同。餘說反。《說文》：簡，閱也。亦挍閱也。《小爾雅》「撰閱」是也。

乍得		士嫁反。《廣雅》：乍，蹔也。《蒼頡篇》：乍，兩詞也。

慌慌		呼廣反。慌忽，眼亂也，亦迷惑也。

○ 27.2.下卷

先喫		口跡反。謂喫噉食飮也。經文作𠿊，非也。

沛然		普賴反。《三蒼》：沛，水波流也。亦大也。經文作霈，近字也。

○ 28.不思議功德經

○ 28.1.下卷

離䁹		字或作臂，卑避反。

懼咤		陟嫁反。

○ 29.大吉義咒經

○ 29.1.上卷

鼻𠯋		烏禮反。

堙羅		於仁反。

荼黔		奇炎反。龍名也。

䉛尼		於六反。

㨖締		知利反，下徒計反。

苫婆		式鹽反。

摩啅		敕角反。

佛禘		徒帝反。

咮羅		齒朱反。

啁利		陟交反。

○ 29.2.下卷

跂羅		又作䞚，同。墟豉、渠支二反。跂，登也，履也。

𡹼鼻		魚偃反。《通俗文》：騫，緩也。經文從山作嵃，非也。

聸耳		丁藍反。《說文》：耳垂也。經文作耽，都含反。耳大也。

刪地		所姦反。

珊地		桑干反。

囒地		洛干反。

羅憊		蒲戒反。

譚髀		徒南反，下蒲米反。

渒梨		普計反。

嗘泥呵郅		之逸反。

○ 30.菩薩夢經

○ 30.1.上卷

樺皮		胡霸反。木名也。可以飾弓者也。

○ 31.文殊問經

○ 31.1.上卷

多弭		彌氏反。

炮字		父交反。

攞字		力可反。

○ 31.2.下卷

底舸		古我反。山名。律主居之。

芿山		而證、而莖二反。又作艿。律主居之。

舟航		又作杭，同。何唐反。《方言》：自關而東或謂舟爲航。航，渡也，濟渡之舟也。

罾網		子恆反。罾，網之總名也。樹四植束水以掛網曰罾。

跨上		苦霸反。跨，躡也。《字林》：跨，渡也。

𤚩牛		疾津反。《字略》云：牛名也。

波柁		太何反。

○ 32.密跡金剛力士經

○ 32.1.下卷

錯勃		蒲沒反。勃然，猶忽然也。勃亦亂也，逆也。

訓訢		呼運反。訓，導也，敎也，誡也。下又作欣，同。虛殷反。訢，樂也。

○ 33.東方最勝燈王如來經

泥恀羅		巨支、上支二反。

呬呬		火利反。

那哆		徒我反。

麼吒		莫可反。

○ 34.成具光明定意經

𦰚若		又作沃，同。於縛反。《詩傳》云：沃若，猶沃沃然也。沃，柔也，濕也，亦從下溜出也。

卓犖		力角反。謂奇異也。《左傳》：犖有力焉，能投蓋于稷門。

瞢瞢		莫登反。瞢瞢然亂也，悶也，亦無光也。

真諺		宜箭反。俗言也。言了別真言俗語無疑難也。經文從口作喭，非也。

褒訕		補高反。按褒猶揚美之也，進也。訕，謗也。

剗貪		又作鏟，同。初蕑反。《廣雅》：剗，削也。《聲類》云：剗，平也。

躓礙		音致。《通俗文》：事不利曰躓，限至曰礙。經文作綴，非也。

潭然		宜作憺，徒濫反。憺猶安靜也。深水曰潭，音徒南反。

眉毛		美飢反。《說文》：目上毛也。經文作𣮮𦯮二形，非也。

眼瞼		居儼反。《字略》云：眼外皮也。經文作睫、眊二形，非也。

諀訿		上匹尔、下資尔反。《通俗文》云：難可謂之諀訿。經文或作啤呲。

瘦𠅸		古文𠅸、耄二形，今作秏，同。莫報反。《禮記》：八十曰耄。注云：耄，惛忘也，亦亂也。經文作𡬁、二形，誤也。

棚閣		蒲萌反。《通俗文》：連閣曰棚。棚亦閣也。《蒼頡篇》：樓，閣也。謂重屋複道者也。

妐姑		又作伀，同。之容反。《釋名》云：俗謂舅章名伀，言所見敬忌，見之伀懼自肅齊也。

盥手		公緩反。《說文》：澡手也。按凡洒澡物皆曰盥，不但手也。字從臼水皿上意也。

○ 35.太子須大拏經

檀特山		或言單多囉迦山，或云檀陀山，此譯云陰山。

須大拏		女加反。或言須達拏，或云蘇陀沙拏，此譯云善與，亦言善施。

蒼天		錯郞反。《爾雅》：春爲蒼天。注云：万物生蒼蒼然也。

愕然		《字書》或作咢，同。五各反。愕，驚也。

爲幟		古文𢂴，同。尺志反。幖也。《通俗文》：私記曰幟。《廣雅》：幟，幡也。《墨子》曰：以爲長丈五尺廣半幅曰幟也。

蜎蜚		一泉反。《字林》：蟲皃也。動也。下古書飛皆作蜚，同。甫韋反。蜚，揚也。《左傳》：秋有蜚不爲灾。

嶔崟		去銜、去吟二反，下語銜、宜金二反。《廣雅》：嶔崟，高皃。亦山阜之勢也。

嵯峨		才何反，下我多反。《廣雅》：嵯峨，高也。《楚辭》注云：山截櫱峻敞曰爲嵯峨。

三顀		直追反。《說文》：額，出也。今江南言顀頭胅額，乃以顀爲後枕高胅之名也。經文作膇，未見所出。

唇䫂		丁可反。《廣雅》：䫂，醜皃也。經文作哆，充尔、丑亞二反。非今用也。

凸髖		徒結反。《抱朴子》作凸。凸，起也。《蒼頡篇》作𥥌，不平也。經文作昳，非體也。

下蛘		餘掌反。《說文》：搔蛘。《禮記》「蛘不敢搔」是也。字從虫，今皆作癢，近字也。又作痒，音似羊反。病名也。痒非字義。

市井		子郢反。《周禮》：九夫爲井，方一里也。《白虎通》曰：因井爲市，故曰市井。《說文》：八家一井，象搆𩏑形，象罋形。

○ 36.太子墓魄經

襲績		古文㦻，同。辭立反。襲，受也。《廣雅》：襲，及也。亦合也，仍也。

故質		之逸反。《太玄經》：受質所疑。宋忠曰：質，問也。《廣雅》：質，問也，謹也，定也。

矇聵		莫公反。有眸子而無見曰矇。下牛蒯反。生聾曰聵。聵亦無知也。蒯，音苦怪反。

空刓		又作园，同。五桓反。《廣雅》：刓，斷也。《楚辭》：刓方以爲圓。王逸曰：刓，削也。

噢咿		於六反，下於祇反。《埤蒼》：內悲也。又痛念之聲也。經文作哊、郁、喐三形，並非體也。

驂駕		怱含反。《說文》：駕三馬也。居右而驂乘，備非常也。驂旁馬曰騑。騑音妃。

顉頭		牛感反。《說文》：低頭也。《廣雅》：顉，搖也。謂搖其頭也。今江南謂領納搖頭爲顉傪，亦謂笑人爲顉酌。傪，音蘇感反。

選耎		而兗反。案選耎，猶須臾也。呂氏云：少選，俗謂之選耎，言推託不肯爲也。經文或作選𧏦，或作潠濡，非也。

忸怩		又作𦓖，同。女竹反，下女胝反。《通俗文》：慚恥謂之忸怩。

纔有		在哉反。《廣雅》：纔，暫也。亦僅也，不久也。

何訾		又作𤺒，同。子移反。訾，量也，思也。經文作貲財之貲，非體也。

○ 37.須賴經

跋跙		才與反。樹名也。

布施		補故反。分布也，惠施也。經文作，非也。

過讁		知革、徒厄二反。謂謫罰也。《方言》：謫，怒也。郭璞曰謂相責怒也。謫，譴也，責也。

晝度宮		知胄反。晝度樹，皆天上名也。

娛樂		語俱反，下力各反。《說文》：娛，樂也。樂，喜也。經文從女作㜰，非也。

○ 38.金色王經

粔𥹡		渠煑反，下匿呂反。《蒼頡篇》：粔𥹡，餠餌者也。江南呼爲膏糫，音還。《字苑》：粔𥹡，膏糫果也。

○ 39.獨證自誓三昧經

句潭		徒南反。或言瞿曇彌。梵言輕重也。

趠第		丑挍、他吊二反。《上林賦》：趠稀間。郭璞曰：懸擲也。《說文》：趠，遠也。

今贈		在鄧反。贈，送也，遺也。《說文》：以玩好之物相送曰贈也。

謳合		又作嘔、慪二形，同。烏侯反。《爾雅》：徒歌曰謳。《廣雅》：謳，喜也。

鉢和蘭		亦言鉢和羅，梵言訛轉也。此云自恣食也。

○ 40.摩訶摩耶經

涵潤		胡耽反。《說文》：水澤多也。《詩》云「譛始旣涵」是也。

𨭝翮		《字林》：山瘵反。謂張翼也。《淮南子》云：飛鳥𨭝翼。許叔重曰：𨭝羽而飛也。

○ 41.如來方便善巧咒經

涪多		蒲侯反。

摩錍		普迷反。

唏詈		呼几、呼冀二反。

風齲		又作𤘐，同。丘禹反。《說文》：齒蠹也。《釋名》：齲，齒朽也。

○ 42.勝鬘經

尔炎		正字作熖，以贍反。梵言也。此云所知。

末利		謨鉢反。按《西域記》此譯云奈，因奈而得報者也。

阿踰闍		弋朱反。此譯云不可戰國。

○ 43.須摩提經

須摩提		應云須摩耶，此譯云好意，或云好智。

滿碝		字體作䎡。而兗反。《三蒼》：䎡，弱也。物柔曰䎡。經文作碝，而兗反，次玉也。碝非此體。

勖勉		吁欲反，下摩辯反。勖，勉勵也。《方言》：齊魯謂勉爲勖勉。猶自勸強也。《說文》：勉，強也。謂力所不及而強行事也。

裨助		又作埤、朇二形，同。毗移、比移二反。《說文》：裨，增也，益也。亦補也。

○ 44.梵女首意經

入館		古換反。《說文》：客舍也。《周禮》：五十里有候館。按客舍逆旅名候館，字從食。今有從舍作舘，近字也。

無喆		又作哲、悊二形，同。知列反。《爾雅》：哲，智也。《方言》：齊宋之間謂知爲哲。哲，明了也。

○ 45.月明菩薩經

親理		力紀反。《禮記》：天理滅矣。鄭玄曰：理猶性也。又云：樂者通倫理。注云：倫，類也。理，分也。今多作里，二十五家爲里，居方一里之中也。

○ 46.滅十方冥經

憂灼		之若反。灼謂憂懼也。灼，痛也。

○ 47.出生菩提心經

迦蘭陀		或言迦蘭馱迦，或言羯蘭鐸迦，鳥名也。其形似鵲。鞞紐婆那，此云竹林，謂大竹也。此鳥多栖此林。昔有國王於此睡息，蛇來欲螫，鳥鳴覺之，王荷其恩，散食養鳥，林主居士遂從此鳥爲名，名迦蘭馱迦。舊安外道，後奉如來。

俱致		或言俱胝，此言千万，或言億，而甚不同，故存本耳。

㝹謩		乃侯反，下莫胡反。

紆伏哆		衣于反。

系履		下計反。

○ 48.普門品經

鞕𩉳		五孟反。《字書》：鞕，牢也。下相傳胡浪反。未詳字語所出。

滿脬		普包反。脬袋吹氣成也。

○ 49.心明經

山岡		古郞反。《爾雅》：山脊曰崗。郭璞曰：謂山長脊者也。

囧灼		俱永反。《蒼頡篇》：冏，大明也。亦彰也。《說文》：窗牖開明曰冏。

潷飯		碑密反。《通俗文》：去汁曰潷。江南言逼，訛耳。今言取義同也。經文作匕，俗語也。

○ 50.不思議光菩薩所說經

雁鴝		又作鸜，同。其俱反。即鸜鵒也。

○ 51.文殊師利問菩薩署經

陂諟		彼皮反，下匙尔反。比丘名也。

倪三颰		五禮反，下蒲沫反。人名也。

提胳		公諾反。《說文》：腋下也。《埤蒼》：在肘後也。

分𤱏		之忍反。婆羅門名也。

橋泉		自宣反。經文作𤱄、𡺙二形，非也。

黤黮		烏感反，下他感反。不明也，亦深黑也。

我齎		又作賷。子奚反。《說文》：齎，持遺也。

○ 52.德光太子經

羯隨		或作羯毗，或作迦毗，或作加毗，皆一物也。此云好聲鳥也。經文從鳥作鴹，非也。

貧窶		瞿矩反。《詩》云：終寠且貧。《傳》曰：寠者無禮也。《字書》：寠，空也。

𢿣㪡		又作㪣，同。苦交反，下苦害、苦曷二反。《三蒼》：敲㪡，相擊也。經文作撓，奴飽反。槩，古代反。並非此用。

鸕𪇔		力胡反，下音慈。《爾雅》云：𪇔鷧。郭璞曰：即鸕𪇔也。此鳥㭰頭如鉤，食魚者也。中國或名水鴉。此鳥胎生，從口吐出，一産八九也。

銀鐺		洛當反，下都堂反。《說文》：鋃鐺，鎖也。《通俗文》：錘頭曰鋃鐺。錘，直垂反。

○ 53.施燈功德經

羸瘠		古文𤹠、𤶬、膌三形，同。才亦反。瘠，瘦也。

支提		又名脂帝浮圖，此云聚相，謂累石等高以爲相，或言方墳，或言廟，皆隨義釋也。

○ 54.菩薩訶色欲經

鈇質		方扶反。書中鈇或音斧，橫斧也。古者煞人用斧。下正體作櫍，之逸反。《說文》：鈇，莝斫也。《埤蒼》：櫍，椹也。《公羊傳》曰：不忍加其鈇質。何休曰：斬腰之罪也。

俎几		側呂反。《字書》：俎，肉几也。俎亦四腳小槃也。

○ 55.人本欲生經

躡襈		字體作𤴘，同。女輒反。《說文》：機下足所履也。下仕眷反，聚也。

○ 56.不必定入印經

採揀		又作𢽬，或作練，同。力見反。《埤蒼》：揀，擇也。《禮記》「簡揀英雋」是也。序文作挾，胡頰反。挾，持也。挾非此用。

寶窴		古文窴，今作填，同。徒見、徒堅二反。《廣雅》：填，塞也，滿也。

葋多		其俱反。依字《爾雅》葋，一名艼熒。艼，音他頂反。

拔身		蒲沫反。迴也，謂拔然迴身也。古字通用也。

○ 57.魔逆經

陽燧		古文作鐆、𤎩二形，今作。《聲類》或作燧，同。辭醉反。取火者也。鐆，五石之銅精也。圓以仰日即得火也。

搪揬		徒郞反，下徒骨反。《廣雅》：觸、㒻、搪、衝，揬也。《字書》：揬，揩也。

原赦		魚袁反。原猶放免也。《魏志》「特原不問罪」是也。下又作赦，同。書夜反。《說文》：赦，寬免也。《三蒼》：赦，舍也。《周禮》：掌三赦之法：一赦幼小，二赦老耄，三赦愚蠢也。

○ 58.濟諸方等學經

伋伋		居及反。《說文》：伋伋，急行也。《廣雅》：伋伋，遽也。字從彳，今皆從水作汲。

歔欷		喜居反，下虛旣反。《字林》：涕泣皃也。《蒼頡篇》：泣餘聲也。亦悲也。

○ 59.菩薩行五十緣身經

佛塔		他盍反。或云塔婆，或作偷婆，此云方墳，亦言廟，一義也。經文從革作鞈，公匝反。橐也，亦防汗也。鞈非此義。

○ 60.彌勒菩薩所問本願經

瑛吉祥		於京反。依字玉光也。此菩薩名也。

○ 61.堅固女經

号媵		翼證反。依字，媵，送也。《方言》：媵，寄也。亦託也。

○ 62.演道俗經

給贍		《聲類》或作𩟋，同。時焰反。贍，助也。《字書》：贍，足也。謂周足也。

譖入		側禁反。《廣雅》：譖，毀也。亦讒也。一云旁入曰譖。

○ 63.寶網經

鎗鎗		楚行反。《三蒼》：金聲也。經文作𠏧，誤也。

怵惕		恥律反，下又作悐，同。他狄反。《說文》：怵，恐也。惕，驚也。《尙書》：怵惕唯厲。孔安國曰：怵惕，懷懼也。亦悽愴也。

○ 64.百佛名經

瞿嚧		借音犖俱反。

婆瑳		千我反。

媵德		翼證反。

○ 65.觀無量壽經

鷹隼		又作鶽，同。思尹反。《詩》云：鴧彼飛鶽。箋云：鶽，急疾之鳥也。《說文》：鶽，祝鳩也。

○ 66.不空羂索經

逋多		補胡反。山名也。逋多羅山也。

揭㢁		昌是反。

薩皤		補何、蒲何二反。

荼麼		莫我反。

多諵		奴咸反。

粹多		宜作窣，所沒反。

梅窒		丁結反。

禋咤		於仁反。

地𧨱		湯歷反。

頡利		下結反。

馺皤		桑合反，下蒲我反。

率恧		女六反，又奴故反。

阿姞		其乙反。

詫詫		敕嫁反。

𤧕𦫬		呼奚反。依字黃病也。

婆哹		匹尤反。

紫礦		古猛反。波羅奢樹汁也。其色甚赤，用染皮㲲等是也。

綜縷		祖送反。謂機縷紀領絲者也，綜，理也，領理也。

○ 67.觀藥王藥上二菩薩經

磔翅		竹格反。經文作㭦，非也。

摩瞪		徒萌反。

○ 68.請觀音經

舌噤		渠飮反。謂不能言也。

哆姪		都餓反。經文作跢。

蟾婆		之鹽反。

𤳖茶		補槃反。

攝鼙		蒲迷反。

佉玎		竹耕反。

磨靻		之列反。

夜鑠		尸藥反。

俱𢞗		補迷反。

○ 69.十一面觀世音經

換衣		胡灌反。《說文》：換，易也。謂更衣也。經文作逭。《爾雅》：逭，逃也。亦行也。逭非字體。

𥫥蘇		徒損反。宜作揾，烏悶反。《字林》：揾，沒也。𥫥猶俗語耳，經文亦作塗。

八顆		口火反。顆，數也，亦單作果。經文作堁，於臥反，塵也，一曰地名。堁非此義。

○ 70.觀世音菩薩授記經

觀世音		梵言阿婆盧吉低舍婆羅，此譯云觀世自在。舊譯云觀世音，或言光世音，並訛也。又尋天竺多羅葉本皆云舍婆羅，則譯爲自在。雪山以來經本皆云娑婆羅，則譯爲音當以舍娑兩聲相近，遂致訛失也。

斒斕		又作𧇃、玢二形，同。補間反。下又作𢿻，同。盧間、力寒二反。《埤蒼》：文皃也。《通俗文》云：文章謂之斒斕。經文作斑爛二形，非體也。

○ 71.鹿母經

弶中		渠向反。《字書》：施罥於道曰弶也。今田獵家施弶以取鳥獸，其形似弓。經文作摾，俗字也。

烹俎		普羹反。烹，煑也，亦熟也，下側呂反。《字書》：俎，肉几也。

○ 72.鹿子經

煢悸		古文惸、儝二形，同。巨營反。煢，單也。煢煢然無所依也。下渠季反。謂不定也，亦心動也。

呦呦		又作𣢜，同。音幽。《詩》云：呦呦鹿鳴。《傳》曰：鹿得草呦呦然而鳴相呼食也。

○ 73.除恐灾橫經

溝巷		胡絳反。謂須陀洹人也。此言入流，或言至流。今言溝巷者，取其流水處也。經文作港，古項反。《字略》云：水分流也。即經中云「分布果」是其義也。

○ 74.溫室洗浴衆僧經

濕痺		必二反。風痺病也，濕病也。謂不能行也。

苾芬		又作飶、馝、咇、𪏺四形，同。蒲結反。《埤蒼》：大香也。苾苾然芬香也。

梵摩三鉢天		亦即梵天王也。

爲纓		於盈反。纓，絡也。經文作瑛，於京反。玉光也。瑛非此義。

○ 75.四不可得經

捻箭		又作敜，同。乃協反。謂以手指捻持也。

○ 76.諸德福田經

枯槀		古文，同。苦道反。《字林》：木枯也。

迄今		吁訖反。《爾雅》云：迄，至也。

○ 77.虛空藏菩薩所問持幾福經

哆攡		力支反。

目𨀣		丘豉反。

首曬		力計反。

○ 78.菩薩投身餓虎起塔因緣經

䖧螫		知列反，下書亦反。又音呼各反。《廣雅》：䖧，痛也。《說文》：螫，蟲行毒也。

蹠踐		又作跖，同。之石反。《說文》：足下也。躡也，踐，履也。《蒼頡篇》：蹠，躡也。

○ 79.頻毗娑羅詣佛供養經

頻毗		此譯云顏色。娑羅，此云端正。或言䓑沙王，或言頻婆娑羅，此云色像殊妙，其義一也。

○ 80.薩羅國經

鳩夷羅鳥		或言鳩那羅，此譯云好眼鳥也。

屏營		卑營反。《廣雅》：屛營，忪懼也。謂惶遽也。

○ 81.天王太子辟羅經

襁負		居兩反。《博物志》：襁，織縷爲之，廣八寸，長尺二，以約小兒於背上。《論語》「襁負其子」是也。

○ 82.阿彌陀鼓音聲陀羅尼經

昵閭		女乙反，下力居反。

茂邸		丁禮反。

○ 83.八陽神呪經

內噲		口壞反。國土名也。依字咽也。《三蒼》亦快字也。

○ 84.幻士仁賢經

颰陀		經中或作軷、跋、拔三形，同。蒲沫反。此譯云仁賢，或言賢護，謂鄰近於聖世。

普徽		虛歸反。《爾雅》：徽，善也。《尙書》云：昚徽五典。王肅曰：徽，美也。

瓶罃		又作甇，同。於耕反。《說文》：長頸瓶也。或謂之儋，音丁甘反。

自韙		籀文作愇，同。于匪反。《左傳》：犯五不韙。注云：韙，是也。

○ 85.後出阿彌陀偈

翕習		吁及反。翕，合也，亦斂也。《說文》：翕，起也。

胳肩		孤諾反。《說文》：腋下也。《埤蒼》：肘後曰胳。

號懀		於外反。世尊名號也。依字義，《字書》眉目間皃也。

## 一切經音義卷第六

○ 1.妙法蓮華經

○ 1.1.第一卷

耆闍崛山		或言伊沙崛山，或言揭梨馱羅鳩胝山，皆訛也。正言姞栗陀羅矩吒山。此譯云鷲臺，又云鷲峰。言此山旣栖鷲鳥又類高臺也。舊譯云鷲頭，或云靈鷲者，一義也。又言靈者仙靈也。按梵本無靈義，依別記云：此鳥有靈，知人死活，人欲死時，則群翔彼家，待其送林，則飛下而食，以能懸知，故号靈鷲也。姞，音渠乙反。

無復		武于反。謂非有也，或作无。《說文》：古文奇字作无也。《聲類》云：無，虛无也。復，扶救反。《說文》：往來也。謂往來復重也。

逮得		徒戴反。《爾雅》云：逮，及也。《方言》：自關之東西謂及曰逮。經文多作逯。《說文》：力足反。行謹逯也。亦人姓也。逯非經音。

目揵		莫鹿反，下巨焉反。或言目伽略子者，訛也。正言沒特伽羅子，或云毛馱伽羅子。此乃從母爲名。沒特伽，此云綠豆。羅，此云執取，或云挽取。本名俱利迦，或言拘隸多。此從父名也。舊云俱律陀，不正也。

離婆		呂知反。案《文殊問經》云此譯言室星，則北方宿也。祠之得子，仍以名焉。正言頡隸伐多。經中作梨波多，或作黎婆多，訛也。即《首楞嚴經》中坐禪第一如離婆多者是也。頡，音賢結反。

殖衆		時弋反。《蒼頡篇》：殖，種也。《廣雅》：殖，積也，立也。

颰陀		《三蒼》：蒲達反。梵言颰陀波羅。經文作婆，訛也。此譯云賢守，或云賢護。《大論》云秦言善守，謂鄰極於聖，弘道能固者也。

梵天		梵言梵摩，此譯云寂靜，或云清淨，或曰淨潔。葛洪《字苑》音凡泛反。梵，潔也。取其義矣。

樂乾		五孝反。謂令人愛樂也。按梵本云摩奴是若，此云可意，或云如意。摩奴是若薩縛羅，此云可意，音即《正法華》云「一名柔䎡天子，二名和音天子」是也。

乾闥婆		此譯云嗅香，或云食香，亦云香行大海中，亦有屬於修羅。

婆稚		古文稚、䄺二形，今作𥠧，同。除致反。正言跋稚迦，此譯云團圓，即《正法華》云「一名最勝」是也。今有譯爲縛者，誤也。按梵語跋陀名縛也。

加趺		古遐反。《爾雅》：加，重也。今取其義則交足坐也。《除灾橫經》毗婆沙等云「結交趺坐」是也。經文作跏，文字所無。按俗典江南謂開膝坐爲跘跨，山東謂之甲趺坐也。跘，音平患反。跨音口瓜反。

三昧		莫蓋反。正言三摩地，此云等持。持諸功德也。或云正定，謂住緣一境，離諸邪亂也。舊云三摩提者，訛也。

靡不		密彼反。《爾雅》云：靡、罔，無也。

阿鼻		正言阿鼻至。譯云阿，言無；鼻至，言間。無間有二：一身無間，二苦無間也。

地獄		梵言泥黎耶，或言泥囉夜，或云那落迦，此云不可樂，亦云非行，謂非法行處也。或在山間，或大海邊，非止地下。言地獄者，一義翻也。

尼吒		古文喥，同。竹嫁反。經中或作阿迦尼沙詫，或言尼師吒，或言貳吒，皆訛也。正言阿迦抳瑟搋。譯云阿迦，言質礙；抳瑟搋，言究竟。謂色究竟天也。詫，音敕嫁反。抳，女几反。搋，敕佳反。

修行		下孟反。施之名行，即造修也。

舍利		正言設利羅，譯云身骨。舍利有全身者，有碎身者。《處胎經》云並在金剛剎際。

寶塔		他盍反。諸經論中或作藪斗波，或作塔婆，或云兜婆，或言偷婆，或言蘇偷婆，或言脂帝浮都，亦言支提浮圖，皆訛略也。正言𡨧都波，此譯云廟，或云方墳，此義翻也。或云大聚，或云聚相，謂累石等高以爲相也。按塔字諸書所無，唯葛洪《字苑》云：塔，佛堂也。音他合反。

以偈		其逝反。梵言也。正言伽他，或云室盧迦，謂三十二字等也。此方當頌，或云攝經中作伽陀，訛也。按偈，《字林》：丘竭反。健也。韋昭《漢書音義》：其逝反。又音竭。《詩》云：匪車揭兮。音去謁反。

旃檀		足然反，下从丹反。經中或作旃檀那，訛也。正言旃那。旃檀有赤白紫等，外國香木也。今有从木作栴非也。音从反。

柔耎		而兗反。《廣雅》：柔，弱也。《通俗文》：物柔曰耎，作耎。《漢書》「軟不勝任者」作軟，二形通用，經文多作𣽈。按《說文》、《三蒼》皆人于反，水名也。出涿郡東，入漆。又霑也。或作𣺗，乃本反。《說文》：𣺗，湯也。二形並非經義。

馬腦		梵言謨薩羅揭婆。謨薩羅，此譯云杵。揭婆，此言藏。或言胎者，取其堅實也。舊云摩娑羅伽隸，或言目薩羅伽羅婆，譯云馬腦。按此寶或色如馬腦，因以爲名，但諸字書旁皆安石作碼碯二字，謂石之類也。

車乘		齒耶反。《說文》：輿輪之總名也。夏后氏奚仲所作。古音居。《釋名》云：古者車如居，言行所以居人也。今曰車。車，舍也。言行者所處如舍也。乘，食證反。《廣雅》：乘，駕也。謂可乘者也。《周禮》：四馬爲乘。乘，載也。

輦輿		力展反。《說文》：人輓車也。在車前人引之也。古者卿大夫亦乘輦。自漢以來，天子乘之。輿，與庶、與諸二反。《說文》：車，輿也。一曰車無輪曰輿。今之輦輿形制別於古也。

駟馬		相二反。《說文》：駟，一乘也。謂四馬爲駟也。

欄楯		力干反。謂鉤欄。字體作闌。《說文》：闌，遮也。經文作蘭，香草也。楯，食允反。《說文》：楯，闌檻也。王逸注《楚辭》云：檻，楯也。縱曰檻，橫曰楯。

華蓋		胡瓜反。《古今註》云黃帝所與蚩尤戰於涿鹿之野，常有五色雲氣、金枝玉葉止於帝上，有花蘤之像，故因而作華蓋焉。又音呼瓜反。案西域暑熱，人多持蓋，皆以花飾之。諸經中多言幢幡、華蓋是也。涿，音竹角反。蘤，于彼反。

軒飾		虛言反。《聲類》云：安車也。《說文》：曲輈轓車也。飾謂以寶物莊飾車也。轓，甫煩反。飾，從巾𩚅聲。

破魔		梵言磨羅，此云煞者，是其位處也。斷慧命故名爲魔也。言魔波旬者，訛也。正言波卑夜。此云惡者，謂常有惡意，成就惡法也。或言惡魔波旬，存二音也。

晏默		《石經》與古文燕，一見反。《說文》：晏，安也。謂安息皃也。

未嘗		視羊反。《小爾雅》云：嘗，試也。謂蹔爲之也。

捶打		之蘂反，下音頂。《說文》：以杖擊也。

肴膳		胡交反，下上扇反。《國語》云：飮而無肴。賈逵曰：肴，葅也。凡非穀而食之曰肴。《說文》：膳，具食也。《周禮》：膳用六牲。又云：膳夫。鄭玄曰：膳之言善也。今時美物亦曰珍膳。《廣雅》：肴，膳肉也。字體皆從肉，、善是聲。經文有從食作餚饍二字，撿無所出，傳寫誤也。

敎詔		居效、諸曜反。《字林》：詔，告也。《爾雅》：詔，導也。郭璞云：謂敎導之也。《釋名》云：詔，照也。人闇不見事理即有所犯，以此示之使照然知所由也。

塔廟		塔婆或義譯爲廟，古文廟。《白虎通》曰：廟者，皃也。先祖尊皃也。今取其義矣。

縦廣		足容反。《小爾雅》：袤從長也。《韓詩傳》曰「南北曰縱，東西曰橫」是也。《周禮》：九州之地域廣輪之數。鄭玄曰：輪，從也。廣，撗也。

露幔		莫半反。《說文》：幔，幕也。在傍曰帷，在上曰幕。幕，覆也。露，覆露也。按諸經中「珠交露蓋」、「珠交露車」同其事也。經文有作縵。《說文》「繒帛無文者」也。縵非正體。

和鳴		胡戈反。《說文》：音樂和調也。謂音聲調和而鳴也。《詩》云「和鈴央央」是也。

瞻察		古文詧，同。初點反。瞻，觀也。察，審也。郭璞注：市仞反，不離也。亦皆也，全也。《爾雅》云：察也。所以爲審諦也。

純一		《尚書》注云：純一之行是也。

說應		於興反。《字林》：應，當也。謂根法相稱曰應。

沙門		舊云桑門，或云喪門，皆訛略也。正言室摩那拏，或言舍羅磨拏，此言功勞，言修道有多勞也。又云勤勞，言至誠也。義亦名息以得法，故蹔寧息也。舊譯云息心，或言靜志是也。

頗梨		力私反。西國寶名也。梵言塞頗胝迦，譯云水玉，或云白珠。《大論》云此寶出山石窟中，過千年冰化爲頗梨珠。此或有也。按西國極饒此物，彼乃無冰，以何化也。此但石之類耳。

適從		《三蒼》古文作這，同。之赤反。謂近也，始也。

懈怠		古賣反，下徒改反。《爾雅》：懈，怠也。集注云：懈，極也。怠者，嬾也。《釋名》：懈，志懈也，骨節解緩也。

族姓		藂庶反。《尚書》：方命比族。注云：族，類也。《周禮》：四閭爲族。鄭玄曰：百家也。族亦聚也，姓氏也。

無礙		古文硋，同。五代反。《說文》：礙，止也。《廣雅》：礙，閡也。經文作閡，亦古文礙字也。《小爾雅》：閡，限也。《說文》：午代反。外閡也。又作㝵，音得。《說文》：得，取也。《尙書》「高宗夢㝵說」是也。按衛宏《詔定古文官書》云㝵、得二字同體，㝵非此用。

方𠛴		初鎋反。梵言差多羅，譯言田。田，土田也。或言國，或言土者，義言也。按：𠛴，字書所無，㓼字略也。㓼，《說文》：楚乙反。傷也。字體從桼，音七。

猶豫		弋周反，下弋庶反。按《說文》：隴西謂犬子爲猶。猶性多豫在人前，故凡不決者謂之猶豫也。又《爾雅》云：猶如麂，善登木。郭璞曰：健上樹也。

此輩		補妹反。《蒼頡篇》：輩，比也。《廣雅》：等、𤳖、輩，亦類也。字體從非。𤳖，音補槃反。

佳矣		古崖反。《說文》：佳，善也。《廣雅》：佳，好也。

嫉姤		古文𧪠、嫉、愱，三形同。茨栗反，下丹故反。《楚辭》云：故興心而嫉妬。王逸曰：害賢曰嫉，害色曰妬。

但敎		徒亶反。《聲類》云：但，徒也。徒，空也。

瑕疵		古文𤶬，同。才雌反。瑕，過也。《說文》：疵，病也。

矜高		居陵反。《尙書》：汝惟弗矜天下，莫與汝爭能。孔安國曰：自賢曰矜。《禮記》：孔子曰不矜而莊。鄭玄曰：矜謂自尊大也。

諂曲		《說文》讇或作諂，同。丑冉反。諂，侫也。莊周云：希其意，道其言，謂之諂。

玫瑰		《說文》：莫回反，胡魁反。火齊珠也。一曰石之美好曰玫，圓好曰瑰。郭璞曰：玫瑰，石珠也。張揖曰：玫瑰，琅玕也。出崑崙開明山。

木蜜		字體作櫁。《字林》：亡一反。香木也。其樹似槐而香，極大，伐之五年始用。若取其香，皆當預斫之，久乃香出。

鈆錫		役川反。《說文》：青金也。《尙書》「青州貢鈆」是也。錫，銀鈆之間也。

作樂		五角反。《世本》云：黃帝世伶倫作樂。《說文》：五聲八音總名樂也。《禮記》：比音而樂之。干戚羽毛謂之樂。鄭玄曰：八音克諧謂之樂。

蕭笛		古文遂，同。大穽反。七孔籥。俗名高羌笛三孔。

鐃銅		女交反。如鈴而大者也。《廣雅》：鉌、鑾、鐃、鐸，鈴也。

歌唄		蒲芥反。梵言婆師，此言讚嘆，或言唄匿，疑訛也。婆，音蒲賀反。案《宣驗記》云，「魏陳思王曹植曾登漁山，忽聞巖岫有誦經聲，清婉遒亮，遠谷流響，遂依擬其聲而製梵唄，至今傳之」是也。唄亦近字耳。

犛牛		亡交反。《說文》：西南夷長髦牛也。今隴西出此牛也。經文作貓、猫二形，今人家所畜以捕鼠者是也。猫非經義。

南無		或作南謨，或言那莫，皆以歸禮譯之。言和南者，訛也。正言煩淡，或言槃淡，此云禮也。或言歸命，譯人義安命字也。

○ 1.2.第二卷

不豫		古文與，同。余據反。《爾雅》：逮、及，與也。《左傳》「公必與焉」是也。

毎作		莫載反。《字林》：莫改反。《三蒼》：毎，非一定之辭也。案毎猶數也，屢也。

等咎		渠九反。《廣雅》：咎，過也。字體從人各，人各相違，即成過咎也。

演暢		敕亮反。《廣雅》：暢、達，明也。

倫匹		力均反。《廣雅》：同、等、比、輩、倫，匹也。又倫，類也。匹，配也。

深奧		於報反。《爾雅》：西南隅謂之奧。郭璞曰：室中隱奧之處也。《釋名》云：不見戶明，所在秘奧也。《說文》：奧，究也，亦藏也。

叵思		普我反。《三蒼》云：叵，不可也。反正爲乏，反可爲叵，皆字意也。

聚落		《廣雅》：聚落，居也。案聚，聚也，謂人所聚居也。《漢書》「無燔聚落」是也。

衰邁		莫芥反。《說文》：邁，遠行也。《廣雅》：邁，歸往也。

僮僕		徒東反。下古文䑑，同。蒲木反。《說文》：男有罪爲奴曰童。《廣雅》：童僕，役使也。今皆作僮。又僕亦附也，謂附著人也。

梁棟		《爾雅》：杗廇謂之梁。郭璞曰：屋大梁也。又梁亦通語也。棟，都弄反。《說文》：棟，屋極也。《釋名》云：棟，中也。居屋之中也。杗音亡。廇，力救反。

欻然		吁勿反。《蒼頡篇》：欻，卒起也。欻，忽也。

焚燒		古文炃、燌二形，同。扶雲反。《廣雅》：焚，燒也。《說文》：焚，燒田也。字從火燒林意也。

嬉戲		《說文》作僖，虛之反。僖，樂也。《蒼頡篇》：嬉戲，笑也。字從䖒從戈，䖒音許宜反。

切己		《廣雅》：切，近也，迫也。又亦割也。字從刀七聲。

衣裓		孤得反。謂衣襟也。

珍玩		古文貦，同。五喚反。《字林》：玩，弄也。《廣雅》：玩，好也。《尙書》：玩人喪德，玩物喪志。孔安國曰：以人爲戲弄，則喪其德；以物爲戲弄，則喪其志也。經文作翫習之翫，非體也。

適其		尸亦反。《三蒼》：適，悅也。謂稱適也。《廣雅》：適，善也。謂事物善好稱人心也。

勇銳		羊稅反。《廣雅》：銳，利也。《說文》：銳，芒也。

推排		出唯、土回二反。《蒼頡篇》：推，軵也，前也。《說文》：推，排也。排，盪也。軵，音而勇反。

四衢		巨俱反。《爾雅》：路四達謂之衢。郭璞曰：交道四出者也。《釋名》云：道四達曰衢，齊魯謂四齒杷爲欋。欋杷地則有四處，此道似之。因以名焉。

綩綖		諸經有作蜿蠕二形。《字林》：一遠反，下《三蒼》以旃反。相承云坐縟也，未詳何語立名耳。

丹枕		案天竺無木枕，皆以赤皮疊布爲枕，貯以兜羅綿及毛，枕而且倚。丹言其色赤也。即諸經中朱色枕者同其事也。

姝好		古文𡚾，同。充朱反。《字林》：姝，好皃也。《方言》：趙魏燕代之間謂好爲姝。《詩》云：靜女其姝。《傳》曰：姝，色美也。

不匱		今作樻，同。渠愧反。《禮記》：即財不匱。鄭玄曰：乏也。《詩》云：孝子不匱。《傳》曰：匱，竭也。

保任		補道反。《說文》：保，當也。任，保也。言可保信也。

頹毀		古文頹、墤二形，今作隤，同。徒雷反。《說文》：隤，墜下也。《廣雅》：隤，壞也。字從禿貴聲。

圯坼		《字林》父美、恥挌反。圯，毀也。坼，裂也。《爾雅》：圯，覆也。《廣雅》：坼，分也。

褫落		直紙、敕尔二反。《廣雅》：褫，敓也。《說文》：奪衣也。字從衣虒聲。經文作阤，除蟻反。《方言》：阤，壞也。《說文》：小崩曰阤。阤亦毀也。敓音奪。虒音斯。

覆苫		《字林》：舒鹽反。茅苫也。《爾雅》：白蓋謂之苫。李巡曰：白蓋編之以覆屋曰苫也。

椽梠		力語反。《方言》：屋梠謂之檐。郭璞曰：即屋檐也。亦呼爲連綿，亦名㮰。《說文》：梠，楣。通語也。㮰，音毗。

周障		之尙反。《說文》：障，隔也。《通俗文》：䉒隔曰障也。䉒，音甫煩反。

鵄梟		古文鴟、鵄二形，今作鵄，同。充尸反。梵言阿梨耶。按《爾雅》：狂，茅鴟。舍人曰：狂，一名茅鴟。喜食鼠，大目也。郭璞曰：𪁪鴟也。又云怪鴟也。𪁪，音亡項反。

鵰鷲		籀文作鵰，同。丁堯反。《穆天子傳》云：爰有白梟青雕，執犬羊，食豕鹿。郭璞曰：今之鵰亦能食麞鹿耳。鷲音就。梵言姞栗陀，或言揭利闍，此云鵰鷲。按《山海經》：景山多鷲。《說文》：鷲鳥，黑色，多子。師曠云「南山有鳥，名曰羌鷲。黃頭，赤咽，五色皆備」是也。西域多此鳥，蒼黃目赤，食死屍也。

蚖蛇		按字義，古文作螈。《字林》：五官反。蛇醫也。崔豹《古今注》：蠑螈，一曰蛇醫。大者長三尺，其色玄紺，善鬽人。一名玄螈。《漢書》「玄蚖」，韋昭曰：玄，黑。蚖，蜥蝪也。經中言黑蚖，疑此物也，而不言毒害人，未詳的是。諸經多作虺，吁鬼反。

蝮蠍		缶六反。案《爾雅》：蝮虺，博三寸，首大如擘。孫炎曰：江淮以南謂虺爲蝮，有牙，最毒。《音義》曰：說者云今蝮蛇鼻上有針。一名反鼻虺。《三蒼》：蝮蛇，色如綬，文間有鬣，大者七八尺也。擘，音補麥反。

蜈蚣		音吳公。《字林》：蝍蛆也。甚能制蛇，大者長尺餘。赤足者良，黃足者不堪用。人多炙之令赤，非真也。蝍音即。蛆，子餘反。

蚰蜒		弋周、以旃反。江南大者即蜈蚣也。

守宮		此在壁者也。江南名蝘蜓，山東謂之𧋐𧐎，陝以西名爲壁宮。在草者曰蜴蜥。東方朔言「非守宮即蜴蜥」是也。蝘，音烏殄反。蜓音殄。𧋐，此亦反。

狖貍		古文蜼。《字林》：余繡反。江東名也。又音余秀反，建平名也。《山海經》：鬲山多蜼。郭璞曰：似獼猴而大，蒼黑色，尾長四五尺，似獺，尾頭有兩歧，天雨即自倒懸於樹，以尾塞鼻。江東養之捕鼠，爲物捷健。《爾雅》「蜼，仰鼻而長尾」是也。

鼷鼠		胡雞反。《說文》：小鼠也。《爾雅》：鼷鼠。郭璞曰：有螫毒也。食人及鳥獸雖至盡而不知，亦不痛，今謂之甘口鼠也。

野干		梵言悉伽羅。形色青黃，如狗，群行，夜鳴聲如狼。按《子虛賦》云：騰遠野干。司馬彪、郭璞注並云：射干能緣木。射音夜。《廣志》云：巢於危巖高木也。《禪經》云「見一野狐，又見野干」是也。

咀嚼		《字林》作齟。《說文》作咀，同。才與反。含味也。《蒼頡篇》：咀，噍也。《通俗文》：咀齧曰嚼。音才弱反。《字林》：咀，齰也。經文作齚，齧也。齚，音仕白反。

䶩齧		相承在計反。謂沒齒也。經文或作䶩，竹皆反。《通俗文》：齒挽曰䶩也。

搏撮		補各反，下《字林》：七活反。手小取也。《廣雅》：搏，擊也。撮，持也。《釋名》：撮，卒也。謂蹔卒取之也。

摣掣		又作抯。《字林》：側加反。《釋名》云：摣，叉也。謂五指倶往叉取也。經文有作䶥。《說文》：齒不正也。䶥非此義。掣或作𢊏，同。充世反。《字林》：掣，拔也。《字書》：掣，牽也。《釋名》云：掣，制也。制頓之使順己也。

嘊喍		五佳、仕佳反。《說文》作齜，謂開口見齒也。《埤蒼》：犬相啀拒也。

嘷吠		古文獋，同。胡高反。《說文》：嘷，咆也。吠，犬鳴也。

魑魅		《說文》作𡼁，《三蒼》諸書作螭，近作魑，同。敕知反。下古文魅、二形，今作鬽，同。莫冀反。《說文》：老物精也。《通俗文》：山澤怪謂之魑魅。《正法華》作妭魅。

魍魎		古文蝄蜽二形，同。亡強、力掌反。《說文》：蝄蜽，山川之精物也。《通俗文》：木石怪謂之魍魎也。

孚乳		《通俗文》：卵化曰孚。音匹付反。《字林》：匹于反。《廣雅》：孚，生也。《方言》「雞伏卵而未孚」是也。下而注反。《蒼頡篇》：乳，字也。謂養子也。

蹲踞		《字林》：記恕反。謂垂足實坐也。蹲猶虛坐也。舊經言箕坐也。

土埵		《字林》：丁果反。聚土也。

撲令		符剝反。《通俗文》：爭倒曰撲也。

𨶳看		又作窺，同。丘規反。《字林》：小視也。《方言》：凡相竊視南楚謂之窺也。

爆聲		古文㿺、𦢊二形，同。方孝反，又普剝反。《說文》：爆，灼也。謂皮散起也。

蓬勃		蒲公、蒲沒反。《廣雅》：勃，盛也。經文作熢㶿，非也。

周章		《楚辭》云：聊翺翔兮周章。王逸曰：周章，周流也。謂周流往來也。

先因		蘇見反。案：先亦先也。

告喻		《說文》作諭，同。榆句反。《論語》：君子喻於義。孔安國曰：喻，曉也。《蒼頡篇》：喻，譬諫也。

灾火		籀文作災，同。則才反。《左傳》：凡人火曰火，天火曰灾。

蔓莚		《西京》云：其形蔓莚。李洪範音亡怨、餘戰反。《廣雅》：蔓，長也。延，遍也。王延壽云：軒檻蔓莚謂長不絕也。

難處		乃安、充與反。《詩》云：莫我皇處。《傳》曰：處，居也。《禮記》：何以處我？鄭玄曰：處，安也。

躭湎		古文媅、妉二形，同。都含反。《說文》：媅，樂也。耽亦嗜也。湎，古文䤄，同。亡善反。《說文》：沉於酒也。

繒纊		在陵反，下古文絖，同。音曠。《說文》：繒，帛也。纊，絮也。《小爾雅》「通五色皆曰繒」、《三蒼》「雜帛曰繒」是也。又云：纊，綿也。絮之細者曰纊也。

茵蓐		又作鞇，同。於人反。《說文》：車中重席也。《釋名》云：文鞇，車中所坐者也。用虎皮爲之，有文彩，因以下輿相連著也。下而蜀反。草蓐，《三蒼》：薦也。

阿鞞		陛兮反。譯言不退住也。此與鼙字同。諸經有作阿毗跋致，或作惟越致，皆是梵音訛轉耳。

𩑔瘦		《說文》：口沒反。《三蒼》云：頭禿無毛也。《通俗文》：白禿曰𩑔。《廣雅》：𩑔，髪禿也。今讀口轄反，此非正音，但假借耳。

梨黮		案《方言》：面色似凍梨也。經文有作䵩，力兮反。《字林》：黑黃也。《通俗文》：斑黑曰黧黮。《說文》：杜感反。一，音敕感反。桑葚之黑也。今用於斬反者，借音耳。葚音甚。

觸嬈		《說文》：乃了反。嬈，擾戲也。《三蒼》：嬈，亂也。郭璞云：嬈，弄也。《廣雅》：嫽、誂、㰅，嬈也。嫽音遼。誂，徒了反。

惡賤		於路反。《禮記》：吾惡用吾情。惡，猶憎也。《論語》：惡紫奪朱。《詩》云「惡無禮」皆是也。

馲駝		又作𩢵。《字書》作驝，又作橐。《字林》：力各反。《山海經》音託。郭璞云：日行三百里，負千斤，知水泉所出也。性別水脈，以足掊地則泉出也。經文作駱，馬色也，白馬黑鬣曰駱，駱非今義。掊，音蒲交反。

蠎身		莫黨反。《爾雅》：蠎，王蛇。郭璞曰：蛇之最大者，故曰王。

聾騃		五駭反。《蒼頡篇》：無知也。《方言》：癡，騃也。

唼食		古文㗱，又作𠯗，同。子盍反。《通俗文》：入口曰𠯗。《字林》：唼血也。亦蟲食曰唼。

矬陋		徂戈反。《廣雅》：矬，短也。《通俗文》：侏儒曰矬。經文作痤，謂痤癤也。《說文》：小腫也。痤非此義。

背傴		《字林》一父反。《通俗文》：曲脊謂之傴僂。春秋《宋鼎銘》云：一命而僂，再命而傴，三命而俯。杜預曰：俯恭於傴，傴恭於僂，身逾曲，恭益加也。經文作膒。《字林》：一侯反。幽暗也。非今所取，又作𤹪，未見所出，疑傳寫誤也。

依怙		胡古反。《爾雅》：怙，恃也。《廣雅》：賴、仰、依、負，恃也。

醫道		於其反。《說文》：治病工也。醫之性得酒而使，故字從酉殹聲。古者巫彭初作醫。殹亦病人聲也。酒所以治病者，藥非酒不散也。殹，音於奚反。又作毉、𨢒二形，俗字也。

救療		《說文》𤻲，或作療，同。力照反。《三蒼》：療，治病也。

瘖瘂		一金、乙下反。瘖，不能言也。《埤蒼》：瘂，亦瘖也。經文作喑。一禁反。《字林》：喑，唶也。又作啞。《字林》：乙白反。笑聲也。《易》云「笑語啞啞」是也。二形並非字體。唶，音子夜反。

強識		渠良反。強，堅也。《蒼頡篇》：強，健也。

好樂		呼到、五孝反。好，猶憙也。樂猶欲也。

慶幸		胡耿反。《小爾雅》云：非分而得謂之幸。幸，遇也，亦冀望也，皆非其所當而得之也。字從𢆉從夭。

逃逝		是世反。《說文》：逝，往也。《廣雅》：逝，行也。逝亦逮也。

馳騁		直知反，下田領反。《廣雅》：馳，奔也。騁，走也。

虎魄		匹白反。《廣雅》：虎魄，珠名也。《漢書》：罽賓國有虎魄。按《博物志》云：松脂入地千年化爲茯苓，千年化爲虎魄。一名江珠。《廣志》云：虎魄生地中，其上及旁不生草木。深者八九尺，大如斛，削去上皮，中成虎魄，有汁。初如桃膠，凝堅乃成。其人用以爲也。

商估		字體作𧶜。始羊反。《說文》：行賣也。估，字書所無，唯《爾雅》郭璞音義《釋言》注中商賈作此字。下賈客，公戶反。《說文》：柯戶反。坐賣也。《周禮》：司市掌以商賈。鄭玄曰：通物曰商，坐賣曰賈。《白虎通》曰：商之言商也，商其遠近，通四方之物以聚之也。賈者固也，言固物以待民來求其利也。案賈亦通語也。故《左傳》：荀罃之在楚也，鄭賈人禇中以出。《史記》「陽翟賈人往來販賤賣貴」是也。

坦然		他誕反。《說文》：坦，安也。《廣雅》：坦，平也。

傭賃		與恭、女鴧反。蔡邕《勸學》注云：傭，賣力也。《莊子》「傭於人者」，孟氏曰：傭，役也。謂役力受直曰傭。《說文》：賃，傭也。

灑地		所買反。《通俗文》：以水斂塵曰灑也。

出內		昌遂反。按出亦出也。《詩》云「出言有章」是也。

肆力		相利反。《廣雅》：肆，伸也。肆，陳也。謂伸陳役力也。

豪貴		古文𠞪，同。胡刀反。《說文》：𠞪，健也。《淮南子》曰：智出百人謂之豪。

俞急		弋朱反。《小爾雅》云：俞、茲、強，益也。又作愈。《爾雅》：愈，急也。

躃地		脾役反。躃，倒也。或作僻，匹尺反。邪僻也。僻非此用。

醒悟		思挺反。《字林》：醒，醉除也。

憔悴		《三蒼》作顦顇。《廣雅》：憔悴、愁患，憂也。顇，病也。

恠之		古壞反。恠，異也。驚，恠也。凡奇異非常皆曰恠。字從左，音口瓦反。

塵坌		蒲頓反。《通俗文》：𡋯土曰坌。《說文》：坌，塵也。

污穢		《字林》於故反。又音紆莝反。污，塗也。《釋名》：污，洿也，如洿泥也。

咄男		丁兀反。《說文》：咄，相謂也。《字書》：咄，叱也。

自鄙		補美反。《廣雅》：羞、愧、鄙，恥也。

於某		莫有反。《尙書》云：爾元孫某。孔安國曰：某，名也。臣諱君，故曰某名也。凡不知名，不言名，皆言某。

伶俜		歷丁、匹丁反。《三蒼》云：伶俜猶聯翩也。按伶俜亦孤獨皃也。經文多作跉跰。《字林》力生反。下補諍反。字與逬同。跉，不正也。逬，散也。二形並非今用。

蠲除		古玄反。《方言》：南楚疾愈者謂之蠲。郭璞云：蠲，除也。

毀呰		古文些、㰣二形，同。子尔反。《說文》：呰，呵也。《禮》云：呰者，莫不知禮之所生。鄭玄曰：口毀曰呰。

夙夜		思六反。《爾雅》：夙、晨，早也。

註記		竹句、之喻二反。《廣雅》：註，疏也，識也。《字林》：註，解也。《通俗文》：說物曰註。今亦作注也。

眇目		亡了反。《說文》：一目小也。《釋名》云：目匡陷急曰眇。《方言》：眇，小也。

草庵		一含反。《廣雅》：庵，舍也。小屋之名也。經文作菴。菴，䕡草名也。

何負		古文𢬲。《說文》：胡歌反。何，儋也。諸書胡可反。何，任也。今皆作荷。

○ 1.3.第三卷

誠如		市盈反。《說文》：誠，信也。《廣雅》：誠，敬也。

谿谷		苦奚、古木反。《爾雅》：水注川曰谿，注谿曰谷。《說文》：泉之通川曰谷。

卉木		《字林》虛謂反。《爾雅》：卉，草。郭璞曰：卉，百草之總名也。又《方言》：東越揚州之間名草曰卉。

小莖		胡耕反。《廣雅》云：莖，本也。謂枝本也。

等澍		之喻、止句二反。《三蒼》：時雨也。百卉霑洽也。《說文》：上古時雨所以澍生万物者也。

普䨐		又作洽，同。胡夾反。《說文》：洽，霑也。《蒼頡篇》：洽，遍徹也。

不務		亡付反。《說文》：𠝸，趣疾也。《廣雅》：𠝸，遽也。

靉靆		於代反，下《埤蒼》音代。《廣雅》：靉靆，翳薈也。翳薈，雲興盛皃也。《通俗文》：雲覆日爲靉靆。

幽邃		古文㥞，同。私醉反。《說文》：邃，深遠也。

百穀		古木反。《說文》：穀，續也。百穀總名也。《周易》「百穀草木麗于地」是也。

苗稼		《說文》：草生於田者也。《蒼頡篇》：禾之未秀者也。《論語》「苗而不秀」是也。稼，《說文》：禾之秀實爲稼，莖節爲禾。一曰在野曰稼。

甘蔗		之夜反。案諸書或作竿蔗，或作藷柘，或作甘柘，同一種也。藷音諸。

蒲桃		《博物志》曰「張騫使西域，還，得安石榴、蒲桃、胡桃」是也。《廣志》云：蒲陶有白、黑、黃三種。桃、陶二形隨作無定體。

枯槁		古文𣩅。《說文》作槀。《字林》：苦道反。槁，木枯也。

一渧		案此猶滴字，音丁歷反。《通俗文》：靈滴謂之𤃀渧。音力計反、丁計反。渧，水下也。

瓦礫		力的反。《說文》：小石也。

堆阜		古文𠂤、陮、崔三形，同。都雷反。堆，高土也。阜，山庳而大者。庳音父尔反，卑也。

丘坑		古文𡊣。《說文》：土之高也。非人所爲也。一曰四方高中央下亦曰丘也。

數知		山縷反。數，計也。閱其數曰數也。

長表		梵言舍磨奢那，此云冢也。按西域僧徒死者或遺諸禽獸，收骨燒之埋於地下，於上立表，累甎石等，頗似𡨧覩波，但形而卑小也。

金剎		梵言掣多羅。案西域無別旛竿，即於塔覆鉢柱頭懸旛。今言剎者，應訛略也。

涕泣		他禮反。毛《詩》：涕泗滂沱。《傳》曰：目出淚曰涕。《說文》：無聲出涕曰泣也。

憺怕		《字書》或作倓，同。徒濫反。《說文》：憺，安也。謂憺然安樂也。憺亦恬靜也。經文作惔，徒甘反。《說文》：惔，憂也。惔非此義。怕，又作泊。《說文》：匹白反。無爲也。《廣雅》：怕，靜也。

勉出		古文勱，同。靡辯反。《國語》云：父勉其子，兄勉其弟。勉猶勸強也，謂勸敎之也。《小爾雅》：勉，事力也。

羣萌		古文氓，同。麥耕反。萌，芽也。《廣雅》：萌，始也。案萌，冥昧皃也，言衆無知也。《漢書》「氓氓群黎」是也。

諷誦		不鳳反。諷謂詠讀也，誦謂背文也。《周禮》：敎國子興道諷誦。鄭玄曰：倍文曰諷，以聲節之曰誦。

帝相		梵言因𨹔羅，此言主，義言爲帝。達縛闍，此言竿旛等。言爲相有住，本言常者誤也。

億姟		古文㚊、奒二形，今作姟。《字林》：古才反。數名也。《風俗通》曰：十千曰万，十万曰億，十億曰兆，十兆曰經，十經曰姟。姟猶大數也。

營從		古文覮，同。役瓊反。《蒼頡篇》：營，衞也，亦部也。

城郭		《世本》：𧣙作城郭。《公羊傳》曰：郭者，何恢郭也。經文有從土作墎，非也。𧣙，音古本反。

○ 1.4.第四卷

溝壑		呼各反。《說文》：溝，水瀆也。廣四尺，深四尺。《爾雅》：流水深則成壑。壑亦溝池也。

臺觀		徒來反。《爾雅》：四方而高曰臺。又云：觀謂之闕。孫炎曰：宮門雙觀也。《釋名》云：觀者於上觀望也。

莎伽		先戈反。梵言娑婆揭多，此云善來。

唯然		弋誰反。《說文》：唯，諾也。《廣雅》：唯、然，譍也。《禮記》：父召無諾，先生召無諾，唯而起。鄭玄曰：唯者，譍之敬辭也。唯恭於諾也。又借音弋水反。亦語辭也。

親友		于久反。《說文》：友，同志也。《廣雅》：友，親也。《禮記》：僚友稱其悌，執友稱其仁。鄭玄曰：僚友，同官也。執友，同志也。

艱難		籀文作囏，同。古閑反。《說文》：土難治也。《釋名》：艱，根也。如物根也。難，憚也。人所忌憚也。

𧵍易		莫候反。《三蒼》：𧵍，換易也。交易物爲𧵍也。字從貝從夘。

蹈七		徒到反。《說文》：蹈，踐也。踐，履也。《釋名》云：蹈，道也。以足踐之如道也。

肴饌		又作籑，同。仕眷反。《說文》：具食也。饌，飮食也。

來室		《說文》：室，實也。案戶外爲堂，堂內爲室。《論語》云：「由也升堂未入於室」是也。

句逗		徒鬪反。《字書》：逗，留也。《說文》：逗，止也。《方言》：逗，住也。經文有作䛠，竹候反，順言也。䛠非經旨。又作，未見所出。

乾燥		先老反。《釋名》：燥，焦也。《說文》：燥，乾也。

罣礙		本作罫，同。胡卦反。《字書》：網，礙也。《說文》：礙，止也。

見寶		古現反。按梵本云達梨舍那，此譯云見也。

林藪		桑苟反。散木爲林，澤無水曰藪。

各賷		子奚反。《說文》：持遺也。按賷亦持也。字從貝亝聲。

關𨷲		古文鑰，同。余酌反。《說文》：𨷲，關下牡也。《方言》：關東謂之鍵，關西謂之𨷲。經文作籥。《字林》：書僮笘也。何承天《纂文》云：關西以書篇爲書籥。籥非此義。笘赤占反。

無央		於良反。梵言阿僧祇，此言無央數。央，盡也。經文作鞅，於兩反。《說文》：頸靻。非此義。靻，音之列反。

所往		羽罓反。《廣雅》：往，至也。經文有作住，非也。

○ 1.5.第五卷

捐捨		以專反。《說文》：捐，棄也。《爾雅》：廢，捨也。郭璞曰：捨，放置也。

委政		《國語》：棄政役，非任也。賈逵曰：政，猶職也。《左傳》：爲政事庸力。杜預曰：在君爲政，在臣爲事。《論語》：道之以政。孔安國曰：政謂法敎也。

椎鍾		直追反。《說文》：椎，擊也。字從木。經文作槌。直淚反。關東謂之槌，關西謂之棏，又作槌，都回反。槌，摘也。二形並非字義。擿，音知革反。

仁往		而親反。《周禮》：六德，一曰仁。鄭玄曰：愛人以及物曰仁，上下相親謂之仁。謚法曰：貴賢親親曰仁，煞身成人曰仁。《釋名》：仁者，忍也。好生惡煞，善惡含忍之也。

開闡		昌善反。《廣雅》云：發、闡、開也。闡，明也。

頗有		借音普我反。諸書語辭也。本，音普多反。

於剎		經文有作千剎那頃。按梵本無千字，此傳寫誤也。

芥子		迦邁反。《字林》：辛菜也。

宗奉		子彤反。宗，尊也。《說文》：奉，承也。

誹謗		《字林》：方味反。誹，謗也。謗，毀也。《廣雅》：謗，惡也。《國語》：左史謗之。賈逵曰：對人道其惡曰謗也。

罵詈		力智反。《蒼頡篇》：罵亦詈也。

尼乾		或作尼乾陀，應言泥揵連他，譯云不繫也。

逆路		正言路迦，譯云順世外道。縛摩路迦也底迦，此云左順世外道。

相扠		字體作搋。敕佳反。以拳加人也。扠，近字耳。

旃陀羅		此言訛也。正言旃荼羅，此譯云嚴熾。又一云：主煞人。謂屠煞者種類之總名也。其人若行則搖鈴自標，或扙破頭之竹。若不然，王則與罪。

田獵		《白虎通》曰：爲田除害，故曰田獵也。

漁捕		古文，或作䰻，同。語居反。《說文》：漁，捕魚也。

屠兒		達胡反。《說文》：屠，刳也。案屠，分割牲肉也。

魁膾		苦回，下古外反。魁，師也。魁，首也。膾，切肉也。未詳所出立名。經文有作儈，《聲類》：儈，合市人。恐非此義。

衒賣		胡麵反。《說文》：𧗳，惑從玄作衒。行且賣也。詃也。

屛處		俾領反。《禮記》：左右屏而待。鄭玄曰：屛，隱也。《詩》云：萬邦之屛。《傳》曰：屛，蔽也。今借爲蒲定反，依初反讀亦不乖字義。

入里		《周禮》：五家爲鄰，五鄰爲里。謂二十五家也。里，居也。《釋名》云：五鄰爲里，方居一里之中也。

澡浴		祖老反。《說文》：澡，洒手也。浴，洒身也。

新染		經文有作新淨。《正法華》云：淨潔被服也。

輕蔑		字體作懱，同。莫結反。《說文》：相輕㑥也。

討伐		古文䚯，同。恥老反。《漢書音義》曰：討，除也。《禮記》：叛者君討。鄭玄曰：討，誅也，伐也。《左傳》：有鍾鼓曰伐。《白虎通》曰：伐者何？伐敗也。欲敗去之也。經文作罸。《說文》：罪之小者曰罸。《廣雅》：罸，折伏也。罸非此義。

巨身		其呂反。《字林》：巨，大也。《方言》：齊宋之間謂大曰巨。《說文》：巨，又作鉅。

被精		皮寄反。被謂被帶也。經文作披張之披。《方言》：披，散也。披非此義。

奮迅		方問、雖閏反。《廣雅》：奮，振也。鳥之奮迅即毛起而身大，故字從奞在田上。奞音雖，鳥也。

頭陀		此應訛也。正言杜多，譯云洮汏或云紛彈，言去其塵穢也。舊云斗藪，一義也。

憒𠆴		公對、女孝反。《說文》：憒，亂也。煩也。《韻集》：𠆴，猥也。猥，衆也。字從市從人。經文有作閙，俗字也。

○ 1.6.第六卷

釋氏		經中或作姓瞿曇氏。案氏，姓別也，生也。姓者所以繫統百世使不別也，感靈而生也。氏者所以別子孫之所出也，或因地，或因官爵也。故《世本》云：言姓即在上，言氏即在下。

年紀		居擬反。十二年爲一紀。紀，記也。

拜跪		《字林》：丘委反。跪，拜也。又音渠委反。《左傳》：跪而戴之也。

擣簁		古文籭、䔮二形，《聲類》作篩，同。所佳、所飢二反。《說文》：竹器也。可以除粗取細也。

除愈		古文瘉，同。臾乳反。《方言》：差、間，愈也。《說文》：瘉，病瘳也。

億載		則代反。按《筭經》：皇帝爲法，數有十等，謂億、兆、京、垓、壤、𥞑、溝、澗、正、載，及其用也有三，謂上中下。下數十万曰億，中數百万曰億，上數万万曰億。

繽紛		匹仁、孚云反。《廣雅》：繽繽，衆也。紛紛，亂也。謂衆多亂下也。《字林》：繽紛，盛皃也。

塔寺		梵言毗訶羅，此云遊行處，謂僧所遊履處也。今以寺代之。言寺者，《說文》廷也，有法度者。《廣雅》：寺，治也。《釋名》云：寺，嗣也。治事者相嗣續於其中也。字體從寸㞢聲。

僧坊		甫亡反。《字林》：坊，別屋也。

多羅樹		形如椶櫚，極高，長七八十尺。花如黃米子，大如針，人多食之。

瞻蔔		正言瞻博迦，此云黃花樹。花小而香。西域多此林也。

瘡胗		籀文作疹。《說文》同。居忍、章忍二反。唇瘍也。《三蒼》云：風腫也。

咼斜		口蛙反。《說文》：口戾也。《通俗文》「邪戾曰咼」是也。字從口咼聲。咼，音古瓦反。

匾𠥶		《韻集》：方殄、他奚反。《纂文》云：匾㔸，薄也。今俗呼廣薄爲匾㔸。關中呼𥏠㔸。𥏠，補迷反。經文作䐔䏲，近字也。

曲戾		《字林》：力計反。戾，曲也。字從犬從戶。

窊曲		《字林音隱字林音隱謝啓昆小學考卷十二：無名氏說文音隱，隋志四卷，佚。按隋志以是編列於呂忱字林之下，但云四卷而不詳撰者姓名時代。與疑字林音隱與說文音隱類似，今佚。》：窪或作窊，同。一瓜反。《廣雅》：窊，下也。

撰集		《三蒼》作篹，同。助臠反。《廣雅》：撰，定也。撰亦述也。

○ 1.7.第七卷

謦欬		口冷反。《說文》：謦亦欬也。《蒼頡篇》：謦，聲也。經文作磬，口定反，樂器也。磬非字體。欬，苦戴反。《說文》：欬，逆氣也。亦瘶也。經文作咳，胡來反。嬰咳也。咳非經義。瘶，音蘇奏反。

屬累		之欲反，下力僞反。屬，託也。《說文》：屬，連也。《廣雅》：委、託，累也。謂以事相屬累也。《左傳》：相時而動，無累後人。謂累重也。

甄迦羅		或云𠷐迦羅，此當千万億。百𠷐迦羅名頻婆羅，此當十兆。百頻婆羅名阿蒭婆，或名阿閦婆，此當千兆。

我適		《三蒼》：古文作啇，同。尸亦反。《爾雅》：適，往也。《正法華》云「我往昔供養」是也。

怨敵		徒的反。《廣雅》：敵、對，當也。《爾雅》：敵，匹也。怨之匹也。

八百萬		《正法華》云一千八百萬億，梵本十八俱胝。案百毗跋爲一倶胝，此數當兆數乃更多。今經文有作百八萬億，非也。

動搖		《說文》餘昭反。樹動也。字從木䍃聲。䍃，音余周反。

甄叔		譯云赤色寶。《字林》巳仙反。按《西域傳》云有緊叔迦樹，其花赤色，形大如手。此寶色似此花，因以名焉。

宰官		祖殆反。《聲類》：宰，治也。謂治邑吏也。《廣雅》：制也。謂制事者也。

杻		敕久反。械也。

○ 1.8.第八卷

船舫		甫妄反。《通俗文》：連舟曰舫，倂兩舟也。

漂墮		匹消、芳妙二反。《說文》：漂，浮也。案漂猶流也。《正法華經》作流墮是也。

撿繫		居儼反。《廣雅》：撿，甲也。撿，括也。謂括束也。《釋名》：撿，禁也，謂禁閉諸物使不得開露也。《字林》從木。

唐捐		案唐，徒也。徒，空也。《蒼頡篇》云：捐，棄也。

祝詛		《說文》作詶，之授反。詶，詛也。今皆作呪。下古文𥛜，同。側據反。《釋名》云：祝，屬也。以善惡之辭相屬著也。詛，阻也。謂使人行事阻限於言也。經文作咀，才與反。咀，嚼也。非今字體。

掣電		昌制反。陰陽激耀也。關中名覢電。今吳人名䃸磹，音先念反、大念反。《釋名》云：掣，引也。電，殄也。謂乍見即殄滅也。

降雹		蒲角反。鄭玄注《禮記》云：陽爲雨，陰起脅之，凝而爲雹。

戒雷		古文作誡，同。古薤反。《詩》云：豈不曰誡。誡，警敕也。《方言》：戒，備也。

慈意		梵云每怛利末那，此云慈意。經文作音。誤也。

吉遮		止奢反。正言訖栗著，譯云所作。

伺求		《廣雅》、《埤蒼》作覗，同。湑慈、胥吏二反。伺猶察也。《字林》：伺，候也。《廣雅》：伺，視也。

○ 2.三藏法師玄奘譯

南無曷刺怛那怛那耶夜多垤他
遏尔(而制反，一) 末爾(同上二) 末泥(去聲三) 末末泥(同上四) 質帝(五) 䩢(䩢《磧》作‘靳’)(脂列反) 履帝(六) 閃(式染反) 謎(莫閉反七) 閃弭(蜜尔反八) 多鼻扇(重長) 帝(九) 目帝(十) 目答謎(十一) 三謎(十二) 阿毗三謎(十三) 三磨(短) 三謎(十四) 素(清) 磨三謎(十五) 剎(重) 曳(十六) 惡剎曳十七惡剎墀(奴戒反) (十八) 扇帝(十九) 閃謎(二十) 馱剌(力割反) 尼(二十一) 阿路迦婆(去聲) 婆波羅弗(補沒反) 帝(二十二) 鉢剌著(知也反) 吠剎摨(二十三) 涅(奴紇反) 栗地瑟䶩(以皆反) 阿蹁(蒲眠反) 怛羅涅栗地瑟䶩(二十四) 阿蹁怛邏波利秫(尸韋反) 第(二十五) 殟(烏沒反) 矩隸(二十六) 沒矩隸(二十七) 阿刺躋(二十八) 鉢刺䶩(二十九) 輸(式廣反) 迦差(初理反三十) 阿三磨三謎(三十一) 勃陀毗盧枳帝(三十二) 達磨波利差低(三十三) 僧伽涅伽(去) 怛尼(三十四) 僧伽涅具煞尼(三十五) 跋耶(重聲) 跋耶(短聲) 毗輸達尼(三十六) 曼㗌(丁結反) 唎(三十七) 曼多羅剎也低三十八胡魯低(三十九) 摩訶胡魯多憍(舉敖反) 設隸(四十) 惡剎曳(四十一) 惡剎伐拏多耶(四十二) 阿跋隸(四十三) 阿末若(而夜反) 那多耶(四十四) 蘇波訶。

○ 2.1. 第二

多垤他十伐唎摩訶十伐唎 鄥計目計阿䶩(去聲) 阿吒(重) 伐底(長) 涅(同上) 栗䶩涅栗吒伐底(同上)

○ 2.2. 第三

伊緻抳(女几反) 毗緻抳旨緻抳涅栗緻抳涅栗著(稚耶反) 伐底(短聲)

○ 2.3. 第四

遏媄(除皆反) 捺媄 努捺媄 阿捺廚(雉俱反清聲) 捺遲倶捺遲

○ 2.4. 第五

阿揭摨 揭摨 具唎健馱(長) 唎旃荼唎摩隥祇卜(重) 羯西 僧矩隸 常寠履 勃盧薩抳阿揭悉底

○ 2.5. 第六

伊底謎伊底謎(五遍) 你謎你謎(五遍) 胡魯𨢘(去聲五遍) 薩(蘇紇反) 䫂(都可反) 𨢘(五遍)

𡑅油		《說文》：於甲反。𡑅，壞也，鎭也。周成《難字》作䆘。䆘，拶也。經文作押，古文匣字。《說文》：押，㩜也。《論語》「虎兕出於押」是也。字從木，又作押，音甲。《爾雅》：押，輔也。亦押，束也。字從手。二形並非。經義拶，子曷反。

紺青		古暗反。《說文》：帛染青而揚赤色也。《釋名》云：紺，含也。青而含赤色也。

珂月		苦何反。螺屬出海中潔白如雪者也。經文作軻，口佐反。《說文》：接軸也。亦埳軻不遇也。軻非字義。埳，音口紺反。

繚戾		力鳥反。《說文》：繚，繞也。繚，緾也。謂相緾繞也。

角睞		力代反。《說文》：目瞳子不正也。《蒼頡篇》：內視曰睞也。

## 一切經音義卷第七—大乘重譯

○ 1.正法華經

○ 1.1.第一卷

盧揥		徒帝、敕細二反。或作薩俱盧揥，人名也。此譯云賣姓。

焰明		《字詁》：古文燄，今作爓。《三蒼》作焰，同。餘贍反。《說文》：火行微燄然也。經文作㷿，許凡反。《埤蒼》：㷿，味辛也。《字苑》：㷿，𦳫也。㷿非此義。𦳫，音力割反。

蒸民		之升反。《爾雅》：蒸，衆也。天生蒸民是也。

恢闊		又作㷇，同。苦迴反。《字林》：恢，大也。闊，遠也。

曁今		《聲類》云古文作泉，同。其器反。《字林》：曁，及也。亦至也。

霍然		呼郭反。案霍然，儵忽、急疾之皃也。經文作㸌，非體也。

繤修		子卵反。或作纉。《爾雅》：纉，繼也。謂繼修前業也。

煜爚		又作焴，同。餘祝反。光明盛皃也。經文作昱鑠，非體也。

斒斕		又作霖、斑二形，同。補間反。下又作𢿻，同。力間反。《通俗文》：文章謂之斒斕。經文作斑蘭，非體也。

溥演		匹古反。此古文普字。《詩傳》曰：溥，大也。亦遍也。

較略		古文攉，同。古學反。較，粗略也。《廣雅》：較，明也。

明喆		又作哲，同。知列反。《爾雅》：哲，智也。宋齊間語也。

若繕		市戰反。《說文》：繕，補也。《三蒼》：繕，治也。繕之言善也。

謿話		竹交反。下又作譮、𦧵二形，同。胡快反。《聲類》：訛言也。

堊飾		烏各反。《爾雅》：牆謂之堊。郭璞云：白土飾牆也。

鐃鏡		奴交反，下音竟。未詳所出。案《周禮》「金錞以和鼓，金鐃以止鼓」應是也。錞，音常均反。

拊抃		麩主反。拊，拍也。下又作拚，同。皮變反。《說文》：拊手曰抃也。

○ 1.2.第二卷

㣿愓		之若反，下他狄反。㣿愓者，謂憂懼也，亦痛也。

未聆		力丁反。《蒼頡篇》：聆，聽也。耳所聽曰聆也。

軒窗		虛言反。《楚辭》注云：軒，樓上板，障風日者也。

鑠如		書斫反。閃鑠也。言忽霍蹔明也。

孚出		又作䞯，同。芳務反。孚，疾也。《廣雅》：䞯，行也。

慍恨		於問反。慍，怨也。《說文》：慍，怒也。亦恚也。

帑藏		湯朗反。《周成難字》：音蕩。《說文》：帑，金幣所藏之府者也。

欀棟		所𪚺反，下都弄反。《爾雅》：桷謂之欀。欀即椽也。棟，屋極也。山東呼棟爲檼，音於靳反。

軒闥		他曷反。《廣雅》：闥，門也。謂側門也。

虺蛇		古文䖝、螝二形，今作虺，同。呼鬼反。毒蟲也。《韓非子》曰：蟲有虺者，一身兩口，爭食相齕，遂相煞也。齕音紇齧也。

蝮螫		匹六反，下呼各反。蝮有牙最毒，鼻上有針是也。經文作蝠𥭥，誤也。

𠆐竄		經文或作𠚏，此應逋字，補胡反。逋，逃也。《廣雅》：逋，竄也。

鳴呼		火胡反。《字林》：呼，外息也。呼，召也，喚也。經文作㖟。

啾喞		子由反，下資栗反。《蒼頡篇》：衆𠆴聲也。經文作㗧，乃結反。怒也。㗧非此義。

圂廁		胡困反。圂，廁也，亦豕所居也。廁，清也，雜也。

窠窟		又作薖、萪，二形同。苦和反。《小爾雅》云：雞所乳謂之窠，兔之所息謂之窟。經文作萂，非也。

摣掣		又作柤，同。側伽反。摣，叉也。經文作𪙉，千何反。齒參差也。𪙉非此用。

齮齧		丘奇反。《漢書》韋昭音墾。《蒼頡篇》云：齊人謂齧咋爲齮，側齧也。

羯羠		囚几反。徐廣曰：羯羠並犍羊也。

冢埌		力宕反。《通俗文》：丘塚謂之壙埌。

鳩洹		諸經或作鳩垣，或作仇桓，皆梵音訛也。此譯云大身鬼。

拔扈		蒲沫反，下胡古反。《漢書音義》曰：扈，拔扈也。謂自縱恣也。

鐵喙		又作顪，同。許穢反。《通俗文》：獸口曰喙。喙亦通語也。

尸骸		乎皆反。骨之總名也。經文作𡱍，非也。

燔燒		又作㸋，同。扶元反。合毛曰炮，加火曰燔。燔亦燒也。

恇孃		丘方反，下而羊反。《說文》：恇孃，煩擾也。謂煩恐惶遽也。經文從心作懹，人向反。懹，憚也，難也。懹非此義。正作劻勷。

烏殟		烏沒反。《說文》：暴無知也。《聲類》：烏殟，欲死也。

灰燼		又作㶳，同。似進反。燒木餘曰燼。經文作藎草之藎，非體也。又作𦱪，誤也。

炙爒		又作𤑗，同。力照反。今江北謂炙手足爲炙爒。經文作燎，非體也。

噉食		又作啖、㗖二形，同。達敢反。噉，食也。經文作骰、骸二形，並非也。

奔騖		亡付反。騖，疾馳也。《廣雅》：騖，奔也。

蜈蚣		音吳公。《字林》：蝍蛆也。甚能制蛇。經文作𧌍，非也。

蚔䖧		渠支反，下知列反。《說文》：蚔，𧉉也。𧉉，蠆也，毒蟲也。《廣雅》：䖧，毒蟲也。經文作蜈，非也。𧉉音圭。

盲聵		牛快反。生聾曰聵，又無識曰聵。經文作膭，胡對反，肥也。膭非今用。

燒焫		又作𤑔，同。而悅反。《蒼頡篇》：𤑔，燒然也。

免㴉		又作濟，同。子第反。濟，渡也，益也。

勱勵		古文勱，今作勉，同。靡辯反。勱，強也，謂自勸強也。下力制反。相勸勵也。勉力爲勵。

擾馴		如小、如昭二反。擾，安也。《說文》：牛柔謹曰擾。故字從牛。下似均反。《廣雅》：馴，善也。亦從也。《說文》：謂養鳥獸使服習謂之馴。經文從手作擾，下作循，非字體也。

縶紲		又作𩢓，同。知立反，下又作緤，同。息列反。縶，絆也，拘執也。紲，馬韁也，所以縶制畜牲者皆曰紲。紲，繫也。

謗訕		所姦反。《蒼頡篇》：訕，非也。謗，毀也。

蠱狐		《聲類》：弋者反。書中多作野狐，此古字通用也。

黤黮		烏感、他感反。黤黮，不明也。經文作黕，丁感、丁堪二反。垢，濁也。黕非今用。

痋燥		又作𦙭、疼二形，同。徒冬反。《聲類》作癑。《說文》：痋，動痛也。下蘇倒反。𤏟，乾也。經文作𤺑，非也。

癘瘡		又作癩，同。力帶反。《字林》：惡疾也。

憂瘀		於務反。《廣雅》：瘀，病也。瘀，傷也。經文作瘶，非也。

喚哳		陟黠反。《楚辭》：嘲哳，鳥鳴也。案字義宜作㕭，烏交反。江南以多聲爲㕭咋。咋，音仕白反。

黧黮		力奚反，下敕感反。《通俗文》：班黑謂之黧黮。

好仵		又作迕、啎二形，同。吾故反。觸，仵也。《聲類》：迕，逆不遇也。

○ 1.3.第三卷

靖聽		又作𩇕、竫、靜、妌四形，同。自井反。謂安定無聲也。

葐蒀		扶文反，下紆文反。葐蒀，香氣也，亦盛皃也。經文作芬蕰，非也。

流宕		達浪反。《說文》：宕，過也。《通俗文》「迵過曰宕」是也。

㝯停		奇驕反。《字林》：㝯，寄也。經文作僑，高也，才也。僑非正體。

致印		於振反。印，可也。《說文》：印，王信也。《蒼頡篇》：印，驗也。

嬉遊		又作僖，同。虛之反。《說文》：嬉，樂也。戲，笑也。經文作繥，非也。

祚胤		在故反，下與振反。祚，祿位也。胤，繼嗣也。經文作𥹁，非也。

飢餒		奴罪反。《三蒼》：餒，餓也。經文作𩚛，未見所出。

訾計		又作𢋀，同。子移反。《說文》：訾，量也，思也。經文作貲貨之貲,非字意也。

宜用		榆共反。《蒼頡篇》：用，以也。經文作甬，非也。

卬卬		又作昂昂，同。五剛反。昂昂，恭敬之皃也。

䐗彘		又作豬，同。陟驢反，下除例反。《方言》：關之東西謂䐗爲彘。

鷄鶩		音木。《爾雅》：野曰鳧，家曰鶩。鶩即鴨也。經文作𨾣，非也。

出內		奴對反。《字書》：內，入也。經文從人作㐻，非也。

煩冤		古文作冤、惌二形，今作宛，同。於元反。《說文》：冤，屈也。《廣雅》：冤，枉也。經文作婉，非字體也。

嗇口		又作嗇，同。使力反。衆皃也。田夫謂之嗇夫，亦積也。

剓身		又作剺，同。力咨反。《三蒼》：剓，劃也。經文作𨤲身，非字體。

林麓		古文㯟，同。力穀反。謂林屬於山曰麓。《詩》云：瞻彼旱麓。《傳》曰：山足也。

樛木		居虯反。《詩》云：南有樛木。注云：謂木枝下垂曲者也。

䅥䅥		又作𥠹，同。居竭反。《詩傳》云：䅥䅥，長也。《說文》：禾舉出苗也。

豐羡		辭箭反。《周禮》注云：羡，饒也，亦餘也。經文作䕀，非也。

呚咀		方父反，又音撫，下側呂反。謂以物拍碎也。

肧胎		普才反。《說文》：婦孕一月爲肧，二月爲胎。胎，始也，養也。

探本		他含反。《說文》：遠取也。探，摸也。

宣叶		又作恊，同。胡牒反。叶，合也，同也，和也。

斐粲		敷尾反。《詩傳》曰：斐，文章皃也。粲，明也，鮮盛皃也。

○ 1.4.第四卷

豔眄		又作艶，同。餘贍反，下莫見反。艶，美色也。眄，邪視也。經文作醘盻二形，誤也。

奕奕		佘石反。奕奕，光明之德也。《廣雅》：奕奕，盛也。字從大。

嗟嘆		子邪反，下敕旦反。嗟嘆謂大息也。經文作，非也。

開䦱		又作𨷕，同。于彼反。《字林》：䦱，開也，闢也。經文作𨳵，誤也。

羸憊		又作𤸶、𢞎二形，同。蒲戒反。《通俗文》：疲極曰憊。憊，疲劣也。

諄諄		之閏、之純二反。《說文》：告曉之熟也。諄諄，誠懇之皃也。

綺㜺		徂旦反。《說文》：白好也。《聲類》：㜺，綺也。《通俗文》：服飾鮮盛謂之㜖㜺。經文作纘，非也。

○ 1.5.第五卷

解懌		以石反。《爾雅》：怡、懌，樂也。《字林》：懌，怡也。

不嫪		力報反。《通俗文》：意吝曰嫪。《說文》：嫪，婟也。謂戀不能去也。

裨體		《說文》作埤，或作朇，同。避移反。埤，增也，厚也，助也。

淳化		時均反。言專一不雜也。《三蒼》：淳，濃也。經文作享，誤也。

求眺		他吊反。《說文》：眺，視也。亦望也，察也。

崖底		丁禮反。底猶下也。經文作𡵮，音直移反，山名也。又作岊，子結反。《說文》：陬隅而高山之節也。

洮汱		徒刀反，下音太。《通俗文》：淅米謂之洮汏。《廣雅》：汏，洗也。淅，音思歷反。

○ 1.6.第六卷

墟𨽁		丘魚反。墟，居也，民之所居曰墟。下古文𨞮、𨛿二形，今作聚，同。才句反。《廣雅》：聚居也。謂人所聚居也。

潨流		在公反。《詩》云：鳧鷖在潨。《傳》曰：水會處也。《說文》：小水入大水也。

調馴		似均反。善也，亦從也。經文作裝循，非也。

敬逵		又作馗，同。奇𪚺反。《妙法華》中大愛道是也。

○ 1.7.第七卷

音韶		古文𪔓，同。視招反。舜樂名也。韶之言紹也。

隿射		今作弋，同。餘力反。弋，繳射也，獵也。繳，音之若反。

綢繆		直周反，下莫侯反。《詩傳》曰：綢繆猶緾綿也。

調譺		吾戒反。《通俗文》：大調曰譺。譺，欺也。

蹉踖		千何反，下子亦反。踧，踖也。踖字應誤，宜作錯，千各反。蹉，不正也。錯，誤失也。

勞廢		府吠反。廢，退也。罷，止也。經文作廐，非也。

窺𨵦		丘規反，下弋珠反。《說文》：窺𨵦，小視也。

稽顙		古文䭫，同。苦禮反，下桑朗反。稽，至也。顙，額也，謂額至地也。

詢法		又作𧪂，同。思遵反。《左傳》：諮親爲詢。詢問親戚之議也。

貧窶		瞿矩反。《詩傳》曰：窶者無禮也。《字書》：窶，空也。

元元		言元元者非一民也。古者謂民曰善，人因善爲元，故曰黎元。經文作忨，五喚反。忨，食也。忨非今義。

悶幅		普力、蒲力二反。幅億猶盈滿也。

薨殪		呼弘反。《廣雅》：薨，亡也。諸侯曰薨。下古文作𡔸，同。於計反。謂一發而死曰殪，殪亦死也。

○ 1.8.第八卷

䬫餬		徒奚反，下戶孤反。《通俗文》：酪酥謂之䬫餬。經文作，非也。

塞𪖵		一弄反。《埤蒼》：鼻病也。經文作㙂，非也。

㭰鴉		資髓反，下於加反。鴉，鳥也。經文從亞作鵶，非也。

鵁鶄		音交精。似鳧而腳高，毛冠，人家養之以厭火灾者也。

嚾呼		又作嚻、喚二形，同。呼換反。喚，叫呼也。

享餼		虛掌反，下虛氣反。享，獻也。《儀禮》：以牲曰餼。餼猶稟給也。《字書》：餼，餉也。經文作饗，非字體也。

○ 1.9.第九卷

號咷		徒勞反。號咷，大泣也。經文作啅，陟角反。啅非字義。

厭鬼		於冉反。《蒼頡篇》云：伏合人心曰厭。亦眠內不祥也。

雜糅		古文粈、䏔二形，同。女救反。今以異色物相參曰糅也。

寶瑛		於京反。《廣雅》：水精謂之石瑛。瑛亦玉光也。

饕餮		古文䬢、叨二形，同。他勞反，下又作飻，同。他結反。貪財曰饕，貪食曰飻。

○ 1.10.第十卷

嘲讛		相承魚世反。此應作譺，五戒反。大調也。

生靤		又作皰，同。蒲孝反。《說文》：皰，面生氣也。經文作䶌、疱二形，非也。

○ 2.悲華經

○ 2.1.第一卷

郅禰		之一反，下奴禮反。

頞緹		烏割反，下他禮反。

羅陀		經文從口作咃，非也。

底拏		都禮反，下奴加反。經文作𣭄，非也。

阿俾		甫尔反。

由禘		徒計反。

離絁		式移反。

羅齲		丘禹反。

禕陀		於宜反。

多茤		渠義反。

嗐哆		敕轄反。

阿挮		他第反。

○ 3.大悲分陀利經

○ 3.1.第一卷

波叉		或言毗留博叉，訛也。具言鼻溜波阿叉，舊譯云雜語，一義也。正言醜眼，西方天王名也。

提惔		徒甘反。

收憊		蒲戒反。

螕以		補奚反。

阿昵		女乙反。

須抳		女几反。

邏啜		市悅反。

多眯		莫禮反。

薩𦳄		下毗典反。一音便。

師薜		蒲計反。

酣伽		下甘反。

𡂡咩		所角反，下彌尔反。

阿慉		虛六反。

桔略		音結。

○ 3.2.第四卷

鈂婆		丈心反。童子名也。依字《蒼頡篇》：鈂，臿屬也。

○ 3.3.第五卷

嗒然		土合反。精靈失其所也。《莊子》「嗒然似喪其偶」是也。

鬻賣		又作儥、𧶠二形，同。餘六反。《周禮》：儥，賣也。言物有定價，則買者來也。

跨馬		苦罵反。《字林》：跨，踞也。亦躡也。

○ 4.大方等大集菩薩念佛三昧經

○ 4.1.第一卷

楣棖		靡飢反，下宅庚反。《爾雅》：楣謂之梁。謂門上橫梁也。棖謂之楔，注云：門兩旁木也。

樞闔		齒榆反，下胡蠟反。《爾雅》：戶，樞也。《說文》：闔，閉也。

魁偉		苦迴反，下于鬼反。魁，大也。偉，奇也。應劭曰：魁，丘墟壯大之意也。

○ 4.2.第二卷

亭傳		徒丁反，下陟戀反。漢家因秦十里一亭。亭，留也。傳，驛也。

𤏖燼		子廉反，下似進反。𤏖，吳楚之間謂火滅爲𤏖。燼，火餘也。經文作𤒯。

○ 4.3.第四卷

無謇		居展反。《方言》：謇，吃也。楚語也。言不通利謂之謇吃。

○ 4.4.第五卷

㽄破		又作𤺊，同。先奚反。《聲類》：㽄，聲散也。

○ 4.5.第六卷

門闑		又作臬，同。魚列反。《爾雅》：橜謂之闑。即門限也。

廝役		新移反。廝，下也。《字書》：廝，役也。謂賤役也。

○ 4.6.第八卷

法鞉		又作鼗、鞀二形，同。徒刀反。鞉如鼓而小，持其柄搖之者也。

鏝陀		莫般反。池名也。依字泥鏝也。

○ 4.7.第九卷

烗熱		口戒反。《廣雅》：烗，熾也。今人言烗譡亦作烗譡。音都浪反。

○ 4.8.第十卷

黏污		又作粘，同。女沾反。糊物相著曰粘也。

倉廩		又作㐭，同。力甚反。藏穀曰倉，藏米曰廩。

印璽		思紫反。天子之玉印也。璽，信也，亦神器也。

○ 5.念佛三昧經

○ 5.1.第一卷

刺夵		盧曷反，下陟家反。聲聞弟子名也。

胄胤		治又反，下翼刃反。胄，後也。胤，繼也。子孫相承繼也。應劭曰：胄，緖也。胤也。連續也。字從八。八引長之也，云象世繼相重也。

○ 5.2.第二卷

氤氳		一鄰反，下紆文反。元氣也，謂天地未分之始氣也。

渟流		狄經反。《埤蒼》：水止曰渟也。

沠別		普懈反。《說文》：水之邪流別也。《廣雅》：水自分出名沠也。

○ 5.3.第三卷

分衛		此言訛也，正言賓荼夜，此云食團，謂行乞食也。

京畿		或作圻，同。渠衣反。《周禮》：方千里曰國畿。畿，限也。

慴伏		徙頰反。《爾雅》：慴，懼也。郭璞曰：即恐懾也。懾，音之涉反。

○ 6.楞伽阿跋多羅寶經

○ 6.1.第一卷

楞伽		山名也。正言䮮迦，䮮音力鄧反。

阿跋多羅寶		此云入，謂入此山中而住說此經也。

海濱		父人反。《字林》：濱，水崖也。

錯繢		正作繪，胡對反。《論語》：繪事後素。鄭玄曰：繪，畫也，五釆也。

瞪矚		直耕反。《通俗文》：直視曰瞪。

○ 6.2.第四卷

譚婆		徒南反。今借爲徒紺反，謂西國食狗肉人也。

○ 7.入楞伽經

○ 7.1.第三卷

樚櫨		又作𨏔轤二形，同。力木、力胡反。即今用之汲水者也。

因榍		又作楔，同。先結反。江南言櫼，子林反。楔，通語也。

○ 7.2.第四卷

打摑		書或作馘，同。古麥反。此亦假借耳。

○ 7.3.第八卷

韭𣩶		又作䪥，同。乎戒反。《說文》：菜也。葉似韭。

罝罟		古文𦋽𦋾二形，同。子邪反。《爾雅》：兔罟謂之罝。注云：罝，遮也。遮取兔也。罟音古，網也。

機發		《說文》：射，發也。機，主發之機也。經文作䚨，收繳具也。

屍陀林		正言尸多婆那，此名寒林。其林幽邃而寒，因以名也。在王舍城側，死人多送其中。今總指棄死之處，名屍陀林者，取彼名也。

○ 7.4.第九卷

䕞𦿆		力盎反，下徒盎反。《埤蒼》：毒草也。經文作蓎。非體也。

珂乳		枯何反。螺屬也。潔白如雪。經文作䯊、軻二形，非也。

○ 8.大薩遮尼乾子經

○ 8.1.第三卷

蟲螟		莫瓶反。《爾雅》：食苗心曰螟，食葉曰𧊇。言蟲啖禾所在之名也。𧊇，音徒得反。

○ 8.2.第四卷

銛利		息廉反。《廣雅》：銛，利也。刀銳爲銛也。

纖長		思廉反。《方言》：纖，小也。細謂之纖。經文作韯，非也。

窪曲		烏華反。《廣雅》：窪，下也。《說文》：窪，小水也。

熠燿		弋入、辭立二反，下餘灼、餘照二反。熠，鮮明也。《字林》：熠，光盛也。燿，照也。

○ 9.菩薩行方便境界神通變化經

○ 9.1.中卷

茲基		書中作羡，似箭反。此草如細荻，北方多饒此草。

○ 9.2.大般泥洹經

○ 9.2.1.第一卷

哀慟		徒貢反。《論語》：顏回死，子哭之慟。馬融曰：慟，哀過也。

澡漱		所霤反。《說文》：漱，盪口也。經文作嗽，誤也。

寮孔		力彫反。《蒼頡篇》：寮，小空也。經文作遼遠之遼，非體也。

豪芒		古文作𥝕，同。無方反。謂其纖利如禾芒也。經文作釯非也。

○ 9.2.2.第二卷

羅寇		口候反。《尙書》：寇賊姦宄。范寧集解曰：寇謂羣行攻剽者也。《說文》：寇，暴也。《廣雅》：寇，鈔也。剽，音芳妙反。

祖送		宗古反。《爾雅》：祖，始也。《詩》云：仲山自出祖。祖老將行犯軷之祭也。軷，音蒲達反。

長訣		古穴反。訣，絶也。《通俗文》：與死者辭曰訣。訣亦別也。

○ 9.2.3.第三卷

𤜴鼠		余繡反。似獼猴而大，蒼黑色，能捕鼠，爲物捷健。

墋濁		初錦反。《通俗文》云：沙土入食中曰墋。

○ 9.2.4.第四卷

瞿師		案《中本起經》云瞿師羅者，此譯云美音。

攘臂		而羊反。攘，除也，謂除衣袂出臂也。袂，音彌世反。

晏默		《石經》爲古文燕，同。一見反。《說文》：晏，安也。謂安息皃也。經文作譆，虛基反，痛聲也。譆非此用。

○ 9.2.5.第五卷

堅凷		今作塊，同。苦對反。《說文》：堅，土也。《三蒼》：土塊也。

𡘜來		正作兕，又作𧱃、𠒅，二形同。音似，又徐姊反。《爾雅》：𡘜似牛，一角青色，重千斤。

㖶者		烏奚反。

炮者		烏高反，借音。正，音薄交反。

○ 9.2.6.第六卷

猛烈		力折反。《說文》：烈，火猛也。《廣雅》：烈，熱也，爛也。

菵藥		無往反。正言莾草，有毒，出幽州。人或擣和食置水中，魚皆死，浮出，取食之無妨。

○ 9.3.大哀經

○ 9.3.1.第一卷

開䦱		《字詁》今作𨷕，同。于彼反。《廣雅》：䦱，開闢也。《三蒼》：𨷕，小開門也。

淟池		他典反。《字林》：淟，垢濁也。

○ 9.3.2.第二卷

憺怕		徒濫反，下普白反。憺，安也。怕，靜也。經文作憛，他紺反。憛，豫愁也。又作潭，徒南反。潭，深也。二形並非字義。

○ 9.3.3.第四卷

圻際		渠機反。《說文》：地圻咢也。經文從水作沂，魚衣反。

粗濇		且孤反。下古文歰，今作濇，同。所及反。歰者不滑也。

○ 9.3.4.第五卷

晧昊		胡老反。《廣雅》：晧晧，明也。《爾雅》：晧，光也。下胡老反。天氣廣大也。

蟲蟻		又作螘，同。魚綺反。蟻，一名蚍蜉。經文作䗁，非也。奇，音其蟻反。

○ 9.3.5.第六卷

汜流		又作渢、泛二形，同。孚劒反。《說文》：汜，濫也。謂普博也。

吹笙		所京反。《世本》：隋作笙。《說文》：笙，生也。象物貫地而生也。經文作𣢡，非也。

揾取		烏悶反。《說文》：揾，沒也。亦入也，謂以物入中曰揾也。

詹堂		之鹽反。此香樹出廣州，煎葉作之。彼土人和水浴衣，亦堪和香。

○ 9.3.6.第七卷

攄其		敕於反。攄，舒也。《廣雅》：攄，張也。

○ 9.4.虛空藏經

○ 9.4.1.第四卷

咼面		口蛙反。《通俗文》：邪戾曰咼。經文從口旁作喎，非字體也。

櫨欂		力胡反，下蒲麥、薄各二反。《說文》：欂櫨，柱上枅也。《廣雅》：欂，謂之枅。枅，柱上方木也。一名㧺，亦名楶，音子結反，亦名㭓，亦名槉，廣異名也。㭓，音皮變反。槉音疾。枅音鷄。

○ 9.4.2.第五卷

輨轄		古緩反，下又作舝、鎋二形，同。胡瞎反。《方言》：輨亦鎋也。轄謂軸頭鐵也。經文作管，非字體也。

旒幢		《字書》作𦀠，同。呂周反。旌旗之垂車者也。經文作𦄛非也。

○ 9.4.3.第八卷

矖婆		力計反。

叶婆		胡頰反。經文從田作𤰘，誤也。

多咩		亡婢反。經文作㖒，非也。

○ 9.5.阿差末經

○ 9.5.1.第一卷

浩晧		《字林》：工早反。撓也。亦水大也。下胡老反。日出光也。

○ 9.5.2.第四卷

麼麼		莫可反。《三蒼》：麼，微也。亦細小也。謂微細小蟲也。經文有作𦓤𦓤，非也。

凶豎		籀文作豎，同。殖庾反。小兒也，謂凶悖小人也。

侏倀		宜作譸張。又作詶、嚋、侜三形，同。竹尤反。譸張，誑也，謂相欺惑也。經文作侏，音朱，侏儒也。下倀，敕良反。倀，狂也。並非字體。

○ 9.5.3.第五卷

坦然		他袒反。《說文》：坦，安也。《廣雅》：坦，平也。經文作憻，非也。

眷戀		居院反。眷，顧視也。經文作慻，非也。

芬葩		普花反。《說文》：芬，芳也。葩，華也。《聲類》：取其盛皃也。

大猷		餘周反。《方言》：東齊謂猷曰道。又亦圖也，若也，順也。

○ 9.5.4.第七卷

誘訹		餘首反，下私律反。誘訹，敎也，引也，相勸也。經文作憂恤之恤，非此義也。

村渃		又作落，同。力各反。《廣雅》：落，居也。人所聚居也。

○ 9.6.無盡意經

○ 9.6.1.第二卷

䫌面		普米反。《說文》：䫌，傾頭也。經文作俾，非體也。

○ 9.6.2.第四卷

勸𣈉		又作𣈉，同。都木反。《爾雅》：𣈉，正也。謂御正之也。《方言》：𣈉，理也，察也。正作𣈉。

○ 9.7.寶女經

○ 9.7.1.上卷

餱糧		胡溝反。《字林》：餱，乾飯也。經文從米作糇，非體也。

○ 9.7.2.下卷

鞠閔		居六反。鞠，養也，愛也，告也。閔，音眉殞反。閔，傷痛也。

侁侁		所鄰反。《說文》：侁侁，往來行皃也。亦行聲也。

嫺睒		胡間反。《說文》：嫺雅謂淹靜也。今並爲閑字。

○ 9.8.菩薩淨行經

○ 9.8.1.上卷

恂恂		私遵反。恂恂，溫恭皃也。《廣雅》：恂恂，敬也。

《爾雅》：恂恂，戰慓巇嶮		又作隵、㚀二形，同。許奇反。案嶮巇，顛危也。經文作嶬，非也。

○ 9.9.無言童子經

○ 9.9.1.上卷

亹亹		亡匪反。亹亹，猶微微也，亦進皃也。

○ 9.9.2.下卷

荏若		又作栠，同。而甚反。柔木也。《廣雅》：荏荏，弱也。亦溫柔也。下字宜作弱。

○ 9.10.伅真陀羅所問經

伅真		徒損反。字又作屯，徒門反。此譯云神人也。王名，如意生王也。

虞樂		今作娛，同。疑區反。娛亦樂也。《廣雅》：虞，安也。《白虎通》曰：虞樂言天下之民皆有樂也。

無請		且領反。《廣雅》：請，求問也。經文作倩，非體也。

四竇		徒鬪反。水道也。竇，決也，空也。經文作𤅋。

僊僊		《聲類》：俗仙字，同。私延反。《詩》云：屢舞僊僊。《傳》曰：僊僊，醉舞皃也。經文作，誤也。

衣裓		孤得反。即衣襟也。經文作，非也。

𤔟其		此字習誤巳久，宜作分布二字，謂以黃金分布間錯其間也。

自呼		火胡反。謂氣息出曰呼。經文作㖟，非字體也。

般遮旬		或言五旬般遮，此云五，即五神通也。

唵錍		烏答反，下普迷反。

和鞮		都奚反。

蚑多		巨儀反。

婆妿		古何反。

姐眵		子也反，下充支反。

印駐		治具、徵具二反。謂授記也。《蒼頡篇》：印，信也。駐，止也。《說文》：駐，馬立也。

○ 10.持世經

○ 10.1.第三卷

骨幹		字體作䯎，同。古岸反。《廣雅》：䯎，謂之肋，謂脅骨也。幹，體也，亦骸骨也。

○ 11.弘道廣顯三昧經

○ 11.1.第二卷

蔚有		於謂反。文章也。《廣雅》：蔚，數也。文綵繁數也。

景風		居影反。八風中南方曰景風。風動蟲生也。

○ 11.2.第四卷

力贔		古文奰、𢘍、𡘉三形，今作㔗，同。皮冀反。《說文》：贔，壯大也。謂作力怒也。《詩》云：不醉而怒曰贔。

輕驫		《纂文》音徒答反，又音風幽反。《廣雅》：驫驫，走也。

○ 12.阿耨達龍王經

質疑		之逸反。《廣雅》：質，問也。經文從言作䜠，非也。

撓滅		火喬反。《說文》：撓，擾也。謂撓攪也。經文作𦳁，非也。

邵德		時曜反。《說文》：邵，高也。

日昳		徒結反。謂日仄也。

黶然		於簟反。謂無聲也。

○ 13.普超三昧經

○ 13.1.上卷

無圻		魚斤、巨機二反。菩薩名也。經文從水作沂，音魚衣反。

歆慕		許金反。《詩》云：無然歆羡。《傳》曰：歆羡，貪羡也。《國語》：民歆而得之。賈逵曰：歆，貪也。

喟而		又作㕟，同。口怪、口愧二反。《說文》：喟，大息也。嘆聲也。

鏗然		又作㧶、䡩二形，同。口耕反。《廣雅》：䡩䡩，堅正也。

大魃		蒲末反。

儵忽		又作倐、跾二形，同。書育反。急疾之皃也。

怵惕		敕律反，下又作悐，同。他狄反。怵惕，悚懼也。

不歆		許金反。《字林》：神食氣也。祭祀鬼神也。

皆享		虛掌反。享，受也，亦當也。

震懾		《聲類》作㒤，同。止葉反。《廣雅》：懾，懼也。

茫滅		莫荒反。茫茫，遠皃也。經文有作𣉪，呼晃反。

精覈		又作𩅢，今作核，同。胡革反。《說文》：考實事也。亦審覈之也。

三篋		苦恊反。謂聲聞、緣覺、菩薩爲三也。

未孚		匹于反。《字林》：孚，信也。亦生也。

堂堂		《漢書》：項岱曰堂。堂，高大皃也。

無棼		扶雲反。龍王名也。依字棼，屋棟也。

○ 13.2.下卷

四植		直吏反。柱也。《三蒼》：戶旁柱曰植。植亦懸薄柱也。

○ 14.阿闍世王經

○ 14.1.上卷

阿俞		翼珠反。

鳩遬		蘇穀反。皆比丘名也。

唵嗒		烏感反，下他答反。

仳低		匹視反。三昧名也。依字仳，別也。仳倠，醜面也。倠，音許惟反。

○ 14.2.下卷

之垛		徒果反。謂土榻也。《纂文》云：吳人以積土爲垛也。

犇走		古文𩦥，今作奔，同。補門反。疾走也。《釋名》：奔，變也。有急變奔赴也。

金鈚		又作錍、鎞二形，同。普啼反。閱叉名也。

○ 15.等集衆德三昧經

○ 15.1.上卷

慷慨		正作忼愾二形，同。苦莽反，下苦代反。大息也。一云壯士不得志也。

那羅延		晉言鉤鎖，力士也。

嚏移		都計反。亦言維摩羅移，晉言離垢，大力士名也。

觀銓		又作硂，同。七泉反。銓謂銓量輕重也。稱謂之銓。

車釭		又作𨊧，同。古紅反。《說文》：釭謂車轂口鐵也。

𣧑悖		又作凶，同。許恭反，下古文誖、愂二形，同。蒲沒、補潰二反。悖，亂也，亦逆也。

功績		今作勣，同。子歷反。《聲類》云：勣亦功也。

及遞		又作递、𨓝二形，同。徒禮反。謂更易交遞也。

典誥		古到反。《爾雅》：誥，告也，亦謹也。所以約謹戒衆也。

勞來		《說文》作勑，同。力代反。《漢書》：勞來不怠也。亦約勑也。經文作賜賚之賚，非字體也。或作俫，非也。

邀迭		又作徼，同。古堯反，又於遙反。邀，要也。呼，召也，亦求也。下徒結反。更代也。

○ 15.2.中卷

播殖		又作譒、𢿥、匊三形，同。補佐反。播，種也。經文作番，非也。

○ 16.集一切福德經

○ 16.1.中卷

蠆蝲		他達反，下勒達反。《廣雅》：蠆、蚔䖯，蠍也。經文作䖧𧔣，非字體也。蚔，音巨宜反。

○ 17.廣博嚴淨不退轉經

○ 17.1.第二卷

蹎蹶		又作𠑘、𧽍二形，同。丁賢反，下居月反。蹎蹶猶頓仆也。仆，音蒲北反。

○ 18.佛說阿惟越致遮經

○ 18.1.上卷

㰍疏		力公反。《廣雅》：房㰍，舍也。《說文》：房室曰疏。疏亦窗也。

○ 18.2.中卷

吶其		又作訥，同。奴骨反。訥，遲鈍也。《說文》：訥，訒難也。

戰𩑌		字體作顫，又作𢤚，同。之見反，下又作𤴨，同。有富反。《說文》：顫𩑌謂掉動不定也。經文作痏，音于軌反。瘡也。痏非今用。

○ 18.3.下卷

𤐸煑		古文𤌈、𥢦二形，又作。同。扶逼反。《方言》：𤌈，火乾也。《說文》：以火乾肉曰𤌈。經文作烳，逋古反。火行也。烳非此義。

○ 19.勝思惟梵天所問經

○ 19.1.第六卷

多軼		徒結反。

摩䶩		竹皆反。

摩忂		求倶反。

樗離		敕於反。

垔婆		於仁反。

婆系		胡詣反。

潛婆		所姦反。

○ 20.思益梵天所問經

○ 20.1.第四卷

麑隸		音迷。

梯隸		他計反。

緹隸		他禮反。

堙婆		於仁反。

麴鴩		徒結反。

提詫		敕嫁反。

○ 21.持心梵天所問經

○ 21.1.第一卷

𤳖黨		補單反。《字林》云：𤳖，部也。謂𤳖類也。又作般，假借也。

○ 21.2.第三卷

桴筏		又作艀，同。扶流反。謂編木者也。小泭曰桴，大者曰筏也。

○ 21.3.第四卷

徯徑		又作蹊，同。胡鷄反。《通俗文》：邪道曰徯，步道曰徑。經文有作谿徑。

末踟		直知反。

揥隸		敕詣反。

吚扶		許伊反。

錍拔		普迷反。

揭提		渠謁反。

暱偈		女乙反。

○ 22.度世經

○ 22.1.第三卷

㨑搣		子公反，下音滅。捉頭曰㨑，除毀曰搣。經文作揔，非也。

唾濺		又作灒、𠵖二形，同。子旦反。《說文》：水污灑曰濺也。

○ 22.2.第四卷

驂駕		怱參反。《說文》：駕四馬也。旁馬曰驂，居右爲驂乘者，備非常也。經作叅，非體也。

鴹鴹		案《漢書》《食貨志》，此亦翔字，音似羊反。飛而不動曰翔。翔，徉也，彷徉也。經文從革作，非也。

○ 22.3.第五卷

剛靳		古昂反，下居近反。剛，堅鞕也。靳，柔𦨔也。

募索		謨故、武句二反。《說文》：廣求爲募。

句誄		力水反。

○ 22.4.第六卷

騙象		匹面反。《字略》云：躍上馬也。經文作䮠，誤也。

都較		古文攉，同。古學反。粗略也。《廣雅》：較，明也。亦比校也。

䩭絆		又作羇，同。居猗反。革絡馬頭曰羇。羇，撿也。下音半，馬絆也。

○ 23.漸備經

○ 23.1.第一卷

慺慺		力俱反。《字書》：慺慺，謹敬之皃也。

屋宇		古文㝢，籀文作𢉠，同。于甫反。《說文》：屋邊檐也。《釋名》：宇，羽也，如鳥羽翼自覆蔽也。《左傳》：失其宇。注云：於國則四垂爲宇。宇亦屋溜也，居也。

眇眇		亡紹反。眇眇，遠也，亦深大也。經文作妙，非體也。

篡逆		叉患反。《說文》：逆而奪取曰篡。字從厶，音私，算聲。算，桑管反。《蒼頡篇》：自營爲厶。弒君之法理無外聲，故字從厶。

○ 23.2.第四卷

惶恾		又作朚，同。莫荒反。茫，遽也。朚，人晝夜作，無日用月，無月用火，常思明，故字從明。或曰朚人思天曉，故字從明也。

婉戀		力絹反。《詩傳》曰：婉戀，美好皃也。亦少皃也。

○ 23.3.第五卷

勤懿		乙利反。美也。

○ 24.十住經

○ 24.1.第一卷

櫳檻		力東反，下胡𪒠反。《廣雅》：櫳，牢也。檻，圈也。圈，音渠遠反。

○ 25.如來興顯經

○ 25.1.第二卷

丘垤		徒結反。《方言》：楚郢以南蟻土謂之垤。郢，以井反。

鳴呦		於州反。《詩》云「呦呦鹿鳴」是也。經文作𢒯，非也。

○ 25.2.第三卷

𣾘沆		莫朗反，下胡朗反。《通俗文》：水廣大謂之𣾘沆。

賄賂		力故反。賂，遺也，謂以物相請謁也。

鶱翥		許言反，下之庶反。《說文》：鶱翥，飛舉也。

掏出		徒勞反。《通俗文》：捾出曰掏。捾，音烏活反。

○ 26.羅摩伽經

○ 26.1.上卷

波毓		由掬反。經中多作育字，或言刧貝，高昌名㲲。

西阿		於何反。《詩》云《傳》曰：曲陵曰阿。阿謂山曲隈處也。

○ 27.菩薩本業經

不僑		奇驕反。經中多作不驕樂天。

見邸		丁禮反。《說文》：屬國舍也。《蒼頡篇》云：邸，舍也。亦通語也。

○ 28.諸菩薩求佛本業經

盡儩		又作澌，同。斯漬反。《方言》：侹、儩，盡也。物空盡也。

饋遺		古文餽，同。渠愧反。《說文》：饋，餉也。遺，與也。

因坻		直飢反。帝釋名也。或言因提梨，同。一義也。梵言輕重耳。

○ 29.道神足無極變化經

○ 29.1.第四卷

𡻬嶽		仕角反，下語角反。

○ 30.寶如來三昧經

○ 30.1.上卷

銚鐄		以招反。宜作焜煌。胡本反，下胡光反。《方言》：焜，盛也。《蒼頡篇》：煌，光也。言焜焜熾盛也，煌煌光明也。經文作銚，溫器名也。鐄非此義。

○ 30.2.下卷

枝棭		以石反。言相似也。經文從玉作𤥿，非也。

○ 31.四童子經

○ 31.1.上卷

惋歎		烏喚反。《字略》云：惋嘆，驚異也。

噢咿		於六反，下於祇反。《埤蒼》：噢咿，內悲也。亦痛念之聲也。

垂䫂		丁可反。《廣雅》：䫂，醜皃也。經文從足作跢，都賀反。跢，倒也。跢非此用。

蚍蜉		音毗浮。《爾雅》：蚍蜉大者螘。螘有赤蟻、飛蟻。

○ 32.方等般泥洹經

○ 32.1.上卷

拍臏		又作髕，同。扶忍反。《說文》：膝骨曰髕。《三蒼》：膝蓋也。

面皺		側救反。謂不襵皺也。經文作縐，借字也。

量跡		又作蹟、跡二形，同。子亦反。足跡也。經文作跤，非也。

潺撗		仕山、仕環二反。水流皃也。《字書》：潺湲，流皃也。

輔弼		扶禹反。輔，助也。下又作㢶、㢸、𢐡三形，同。皮筆反。弼，正也。

○ 32.2.下卷

卑禠		宜作廝，悉移反。《字書》：廝，役也。謂賤役者也。廝，微也，下也。經文作禠，音斯，福也。禠非此義。

嵩貔		思隆反，下又作豼，同。婢尸反。國名也。

阿插		叉甲反。佛名也。經文從禾作䅤，應誤也。

羯鴨		案諸經皆作鶡鴨。胡割反，下又作鵪，同。於甲反。鶡，似雉而大，青色，有毛角。若鬪，死乃止也，故武人戴鶡冠以象之也。經文作羯，音居謁反，羊也。此應誤也。

○ 33.哀泣經

○ 33.1.上卷

器械		核誡反。《漢書》：制器械之品。應劭曰：內盛曰器，外盛曰械。一曰有盛曰械，無盛曰器。器亦用也。

如踞		居御反。踞，蹲也。有箕踞也。經文作倨，非體也。

勤仂		六翼反。《字書》：仂，勤也。今皆爲力字。

○ 34.慧上菩薩問大善權經

○ 34.1.上卷

振于		古文𢈫、挋二形，同。諸胤反。《小爾雅》：振，救也。《說文》：振，舉也。亦發也。

贍及		《聲類》或作𩟋，同。時焰反。贍，助也。《字書》：贍，足也。謂周足也。

過闋		《三蒼》：古文作𨶋，同。苦穴反。《說文》：事已曰闋。闋亦止息也，終也。

雨霽		子詣反。《通俗文》：雨止曰霽。今南陽人呼雨止爲霽。

殫盡		多安反。《尙書》：乃殫文祖。注云：殫，盡也。

縲紲		力追反，下息列反。縲，繫也。紲，索也。所以拘罪人也。

蔭庇		又作廕，同。於禁反，下方利反。䕃，草覆也。庇，自蔽也。

摧拉		或作摺，同。力答反。《廣雅》：摺，折也。《說文》：拉，敗也。

堪偕		古骸反。《詩》云：與子偕老。《傳》曰：偕，俱也。偕偕亦強壯之皃也。

迄今		虛乞反。《爾雅》：迄，至也。

四錠		音定，又音殿。《聲類》云：有足曰錠，無足曰鐙。

○ 34.2.下卷

半粒		音立。《通俗文》：穀曰粒，豆曰皀。皀音逼。經文作廩，非也。

○ 35.文殊師利現寶藏經

○ 35.1.上卷

騏驥		渠基反，下又作𩥉，同。居致反。《說文》：馬有青驪，文似綦也。驥，千里馬也，孫陽所相者也。赤驥也。

曲枝		旨移反。樹枝柯也。經文作棭，誤也。

○ 35.2.中卷

蠹蟲		丁故反。《字林》：木中蟲也。穿食人器物者也。

𤲶固		又作嬲，諸經作嬈，同。奴了反。𤲶，擾戲弄也。𤲶，惱也。《摩登伽經》作擾蠱，謂厭蠱也。經中有作顧，非體也。蠱音古。《字林》音故。

## 一切經音義卷第八—大乘重譯大乘律

○ 1.維摩詰所說經

○ 1.1.上卷

維摩詰		或言毗摩羅詰，亦言鼻磨羅鷄利帝，此譯云無垢稱。稱者，名稱也。或爲淨名者，其義一也。

毗耶離		或作毗舍離，或言維耶離，亦云鞞奢隸夜，皆梵言訛轉也。正言吠舍釐，在恆河南中天竺界，七百賢聖於中結集處也。

菴羅		或言菴婆羅，果名也。案此果花多而結子甚少，其葉似柳而長一尺餘，廣三指許，果形似梨而底鉤曲，彼國名爲王樹，謂在王城種之也。經中生熟難知者即此也。舊譯云奈，應誤也。正言菴沒羅，此菴沒羅女持園施佛，因以名焉。昔彌猴爲佛穿池、鹿女見千子處皆在園側也。

爲護		于俾、于僞二反。《爾雅》：爲，作也。爲，助也。

友而		于久反。《廣雅》：友，親也。《說文》：友，同志也。《禮記》：僚友稱其悌，執友稱其仁。鄭玄注云：僚友，同官也。執友，同志也。

紹隆		巿遶反。《爾雅》：紹、胤，繼也。注云：紹，繼道也。胤，繼世也。隆，盛也，多也。

魔怨		梵言魔羅，此云煞者，是其位處第六天主也。論中釋斷慧命，故名爲魔。又常行放逸而自害身，故名魔。言波旬者，訛也。正言波卑夜是其名也。此云惡者，常有惡意，成就惡法，成就惡慧，故名波旬。經中作魔波旬者，存二音也。

踰於		又作逾，同。庾俱反。踰，過也，越也。《廣雅》：踰，度也。

等觀		古桓反。《說文》：觀，諦視也。又音古翫反。觀謂觀望也。二音通用。舊《維摩經》作正觀菩薩是也。

山相		先羊反。彼此二邊曰相。舊經云石摩王菩薩，諸經中作山相薄菩薩。其義一也。

長者		案天竺國俗多以商估爲業，遊方履險，不憚艱辛，彌積歲年，必獲珍異。上者奉王，餘皆入己。財盈一億，德行又高，便稱長者，爲王輔佐。彼土數法，萬萬爲一億也。

稱無		齒證反。名稱也。《爾雅》：稱，好也。注云：物稱人意，美善好也。

稽首		古文䭫，同。苦禮反。《蒼頡篇》云：稽首，頓首也。《周禮》《大祝辯》：九拜：一曰稽首。鄭玄曰：稽，至也。謂頭至地也。首，頭也。《書》云「禹拜稽首」是也。

不譏		居衣反。《廣雅》：譏，刺也。譏，問也。《說文》：譏，誹也。

仁者		而親反。《周禮》：六德，一曰仁。鄭玄曰：愛人及物曰仁，上下相親曰仁。《釋名》：仁者，忍也，好生惡煞，善惡含忍也。

深殖		時力反。《蒼頡篇》：殖，種也。《廣雅》：殖，積也，畜也。

純淑		時均反，下時六反。純謂精一也。《爾雅》：純，大也。《方言》：純，好也。經文或作淳，亦專一也。淑，時六反。淑，善也，美也。

博弈		古文薄，同。補各反。《世本》云：烏曹作博。《說文》：博，局戲也。六箸十二棊。《方言》：自關而東齊魯之間皆謂圍棊爲弈也。

諧耦		胡皆反，下吳口反。《爾雅》：諧、協，和也。耦、會，合也。

酒肆		相利反。肆，陳也，列也。謂陳列酒器於巿店也。《周禮》：司巿掌以陳肆辯物。鄭玄曰：肆謂陳物處也。物物異肆也。

化政		之盛反。《禮記》：孔子曰：政者正也。謂宣法敎子養萬姓也。《論語》「導之以政」是也。

不怗		胡古反。《爾雅》：怙，恃也。《詩》云：元父何怙？怙，賴也。無母何恃？恃，負也。

撮摩		《字林》：七活反。《廣雅》：撮，持也。《釋名》：撮，卒也，謂暫卒取之也。

宴坐		《石經》爲古文燕字，同。一見反。《廣雅》：宴，安也。謂寂然安息皃也。

里巷		《周禮》：五家爲鄰，五鄰爲里。謂二十五家也。《詩》云：無踰我里。里，居也。《釋名》：五鄰爲里。方居一里之中也。

珊闍		蘇安反。子名也。經文有作刪，所姦反。

胝子		又作𤵋，同。竹尸反。母名也。

芒然		莫唐反。案芒然，冥昧不明也。舊經作惘然。

豁然		古文奯、眓二形，同。呼活反。《廣雅》：豁，空也。

阿摩勒果		正言菴磨羅果，其葉似小棗，果如胡桃，味酸而甜，可入藥。

勿擾		如紹反。《說文》：擾，煩也。《廣雅》：擾，亂也。

從方		自龍反。相隨從也。《爾雅》：從，重也。郭璞曰：隨從所以爲重疊也。

掃灑		所賈反。《通俗文》：以水撿塵曰灑。謂以水灑散之也。

嬈固		乃了反。《字林》：嬈，擾也。《纂文》：嫽嬈，戲弄也。嬈，煩也，亦惱也。《文殊現寶藏經》等作𤲶固。字或作嬲，音同嬈。固，堅也。今宜作厭蠱之蠱，《字林》音故。又音古。厭，音於冉反。謂伏合人心也。《爾雅》：蠱，疑也。謂疑惑人也。《摩登伽經》作擾蠱，言此魔作擾亂厭蠱也。諸經有作顧，非體也。蟲在皿中爲蠱字意也。蟲，音直中反。

俛仰		無辯反。謂自強爲之也。《說文》：俛，此俗頫字，謂低頭也。仰謂擧首也。

冥者		莫庭、莫定二反。冥，夜也，幽闇也。冥，窈也。

○ 1.2.維摩經

酬對		古文醻，《三蒼》作詶，同。時周反。《爾雅》：酬，報也。

聖旨		字體作恉。諸視反。《說文》：恉，意也。《廣雅》：恉，志也。

致問		徴吏反。《三蒼解詁》云：致，至也，到也。

病愈		古文瘉，同。臾乳反。《方言》：差、間，愈也。《說文》：瘉，病瘳也。

包容		補交反。《廣雅》：包，裹也。容，受也。

黿鼉		魚袁反。《三蒼》：似鼈而大也。下徒多反。《三蒼》：似蛟而大。《山海經》：江水足鼉。郭璞曰：似𧉲蜴，大者長一丈，有鱗彩，可以爲鼓。《詩》云「鼉鼓逢逢」是也。字體從黽從單省聲。

吸著		古文歙、噏二形，同。羲及反。《廣雅》：吸，飮也。

蹴蹋		千六反，下徒盍反。謂以足逆蹋之曰蹴。蹋，踐也。

福祐		古文佑、𨳾二形，同。胡救反。祐，助也。

瞻蔔		蒲北反。正言瞻博迦。《大論》云：此言黃花，其樹高大，花氣遠聞。案西國多有此林，故以喻也。

周窮		古文賙，同。之由反。謂以財物與人曰賙。《詩》云：靡人不賙。《傳》曰：賙，救也，將救其急也。《字林》：賙，贍也。

訥鈍		又作吶，同。奴骨反。訥，遲鈍也。《說文》：訥，難也。

糞壤		如掌反。無塊曰壤，壤亦土也，變言之耳。以人所耕爲樹藝焉則言壤。壤，和緩之皃也。

之疇		直流反。疇，類也，等也。王逸注《楚辭》云：二人爲匹，四人爲疇。疇猶伴侶也。

飢饉		古文𩚮，又作饑，同。几治反。《爾雅》：穀不熟爲飢，蔬不熟爲饉。凡草菜可食者通名蔬也。

憒亂		公對反。《說文》：憒，亂也，𠆴也。

邑中		《周禮》：四井爲邑。鄭玄曰：方二里也。《廣雅》：五里爲邑，十邑爲鄕。《左傳》：凡邑有宗廟先君之主曰都，無曰邑。

以祐		胡救反。祐，福也。《爾雅》：祐，厚也。謂福厚也。

不肖		先妙反。《廣雅》：肖、似，類也。《說文》：骨肉相似曰肖。字從肉小聲。今言不肖者，不似也，謂骨肉不似其先，故曰不肖。《禮記》「其子不肖」是也，謂儜惡之類也。

○ 1.3.維摩經

𢤱戾		諸經有作籠，同。祿公反，下《三蒼》作㑦，同。力計反。很，戾也。謂很戾剛強也。

不訟		似縱反。《論語》：未見能見其過而內自訟者。包氏曰：訟猶責也。

所圖		案《詔定古文官書》圖、啚二形，同。達胡反。《廣雅》：圖，度也，議也。圖亦計也。

貳吒		如至反。經中或作阿迦尼沙詫，或言尼師吒，皆梵言輕重也。正言阿迦抳瑟搋，此言色究竟天也。詫，音敕嫁反。抳，女几反。搋，敕佳反。

○ 2.維摩詰經

○ 2.1.上卷

柰氏		新《維摩經》云「菴羅樹園」是也。其果似梨。

仇怨		渠牛反。《三蒼》：怨耦曰仇。《廣雅》：仇，惡也。

編髪		《三蒼》：古文辮字，同。蒲典反。《蒼頡篇》：編，交織也。經中言螺髻者亦是也。

蚑行		渠支反，又音奇，謂蟲行皃也。《周書》「蚑行喘息」是也。

怳忽		虛往反。謂虛妄見也，亦無形不繫之辭也。《說文》：怳，狂皃也。字又作㤺，呼晃反。《漢書音義》曰：㤺忽，眼亂也。

勖勉		吁欲反。下又作勱，同。靡辯反。謂自勸勵也。《方言》：齊魯謂勉爲勖滋。《說文》：勉，強也。

適莫		都狄反，下謨各、莫故二反。謂無人無相也，安適主適也，亦敵也。言敵，匹也。莫猶慕也。言慕欲也。

罔然		無往反。謂不稱適也，罔罔然無知意也，亦惶遽之皃也。經文從心作惘，近字也。

阿夷恬		徒兼反。梵言也。此譯云新學，亦言新發意也。

榮冀		爲明反。榮猶光華也，亦光寵也。冀，幸也。

牛湩		竹用、都弄二反。《通俗文》：乳汁曰湩。今江南亦呼乳爲湩也。

淳淑		視倫反。謂專一不雜也。下時六反。《詩》云「淑女」，《傳》曰：淑，美也。亦善也。

妖蠱		於驕反，下《聲類》：弋者反。《周易》作冶，冶容誨淫。劉瓛曰：冶，妖冶也，謂姿態之皃也。

露枰		皮平反。《廣雅》：枰，榻也。

辱來		又作𢛚，同。而屬反。辱，恥也。恥愧來相問也。

巢窟		仕交反。謂住止處所也。《通俗文》：鳥居曰巢，獸穴曰窟也。

蹶取		居月反。《埤蒼》以爲蹶起也。《禮記》：子夏蹶然而起也。謂急疾之皃也。

捉㧙		蒲畢反。《方言》：㧙，推也。南楚凡相推搏曰㧙。《廣雅》：㧙，擊也。

○ 2.2.下卷

真人		此即阿羅漢也，或言阿羅訶。經中或言應真，或作應儀，亦云無著果，皆是一也。

溝港		古項反。《字略》云：水分流也。謂須陀洹也。此言入流，或言至流，亦言分布果。今言溝港者，取其義也。

沮敎		才與反。《三蒼》：沮，漸也，敗也。《詩》云：何日斯沮？《傳》曰：沮，壞也。

奚得		胡啼反。《蒼頡篇》：奚，何也。

悅懌		餘石反。《爾雅》：悅、懌，樂也。謂意解之樂也。

貧寠		瞿矩反。《三蒼》：無財備禮曰寠。《詩》云：終寠且貧。《傳》曰：寠者，無禮也。《字書》：寠，空也。

芙蓉		又作扶，同。附俱反。《說文》：扶渠，花未發爲萏𧂄，花已發者爲芙蓉。

莖華		胡耕反。《字林》：枝主也。亦小枝也。諸經皆作芙蓉莖華，今經文作蘅，胡稉反，香草也。《爾雅》云：杜蘅如葵，臭如蘪蕪，馬食之。蘅非今用。

埤濕		補支反。助也。字宜作卑。《蒼頡篇》：卑，下也。

洿田		一胡反。大曰潢，小曰洿。《說文》：濁水不流池也。《三蒼》：停水曰洿。

夜光		干寶《搜神記》：隋侯行見大蛇傷，救而治之，蛇後銜珠以報，徑寸，純白而夜光，可以燭堂也。

徒隸		達胡反。《禮記》：八曰徒。徒，隸也。下力計反。隸猶附著也。隸，奴也，賤也，僕隸也。

驂駕		怱含反。《說文》：駕三馬也。旁馬曰驂，居右爲驂乘者，備非常也。《三蒼》：馬曰駕。

譸張		又作詶、嚋、侜三形，同。竹尤反。譸張，誑也。謂相欺惑者也。

未孚		又作䞯，同。芳務反。《禮》云：無䞯往。鄭玄注：孚，疾也。《廣雅》：䞯，行也。

棚閣		蒲萌反。《通俗文》：連閣曰棚。棚亦閣也。重屋複道者也。

荒見		呼黃反。荒，忽也，虛也，謂荒忽，虛妄見也，亦迷亂也。

以仂		里翼反。《字書》：仂，勤也。今皆爲力字也。

惶荒		胡光反，下《光讚經》作慌，呼晃反，謂虛妄見也。惶，恐懅也。慌慌，忽也。今經作荒。案荒、荒忽，迷亂也。其義是同。《漢書》云：忽荒。冥漠無形也。

非摸		莫奴反。亦摹字也。摸，法也，謂掩取象也，規摸也。

恆戢		側立反。《說文》：戢，藏也，亦斂也，聚也。

○ 3.奮迅王菩薩所問經

○ 3.1.上卷

怖嚇		呼駕反。及吊來嚇。箋云：距人謂之嚇。《方言》作恐鬩。音呼激反。

聾瘂		於假反。瘂亦瘖也。經文作痾，烏歌反，病也。痾非字體。

○ 4.大莊嚴法門經

○ 4.1.上卷

晡沙		布胡反。經中或作逋沙，又作補沙，亦作富樓沙，皆訛也。正言富盧沙，此云士夫，亦言丈夫。

剛橛		渠月反。《爾雅》：橜謂之杙。杙，樴也。樴，音徒得反。

鶬鵠		又作𩀞，同。粗唐反。《爾雅》：鶬麋鴰。郭璞曰：即鶬鵠也。鵠，音胡哭反。

唯啑		又作唼，同。所甲反。《埤蒼》、《聲類》皆作唼，鴨食也。《離騷》云「鳧雁皆唼梁藻兮」、《上林賦》云「唼𠿚菁藻」皆是也。《字書》：啑，𠿚也。書亦作歃，所洽反。謂以口微吸之也，亦歃血也。

○ 4.2.下卷

䏣蟲		《字林》：千餘反。《通俗文》：肉中蟲謂之䏣。經文從虫作蛆，子餘反。蝍蛆，蜈蚣也。又作疽，㿈也。下今或作䖝，同。除中反。《爾雅》：有足謂之蟲。

不鑒		《字書》作鑑，同。古鑱反。《廣雅》：鍳，炤也。鑑謂之鏡，所以察形也。

○ 5.順權方便經

○ 5.1.上卷

麼蟲		莫可反。《通俗文》：細小曰麼。《三蒼》：麼，微也。經文作尛，近字也。

○ 6.樂瓔珞莊嚴方便經

十佉		去伽反。案十佉盧爲一佉利，十佉利爲一車。經文作𠳞，非也。

○ 7.大雲輪請雨經

姞寐		渠乙反。

庇利		補寐反。

哹患		芳流反。

碪薜		豬全反。下蒲計反。

忡忡		敕中反。

糅波		女救反。

○ 8.大雲請雨經

篋笥		苦俠反，下胥吏反。盛衣器也。

𪐭咥		烏奚、香利反。

擗咥		毗亦反。

攲彌		去宜反。

挮淡		他計反。

唵婆		烏感反。

紗俱		所加反。

伽𠲸		女咸反。

抴𡦗		餘世反，而注反。

薩鬒		之忍反。

羅韶		巿饒反。

刪珠		所姦反。

目宂		而勇反。

㕧利		香伊反。

坻抵		丁禮反。

苔浮		徒來反。

琛琛		恥林反。

泥娜		乃可反。

○ 9.大方等大雲請雨經

磤聲		又作𨏈、殷二形，同。於近反。《通俗文》：雷聲曰磤。《埤蒼》：砏磤，大聲也。亦聲豐𥕤也。砏，音普巾反。𥕤，普賴反。

滋味		古文孖、稵二形，同。子夷反。滋，益也。滋，潤也。經文從口作嗞。嗞，嗟也。又作孳，似思、子思二反。《說文》：孳孳，汲汲也。或作孜。《方言》：東楚之間雙生謂之釐孳。

師郗		敕釐反。

翳咥		丑一反。

戰澿		其錦反。寒戰極也。經文作噤，非字體也。

瞫鞞		徒感反。

羅薜		蒲閉反。

枳利		居旨反。

嘻梨		虛基反。經文作，非也。

盧簁		所猗反。

鞮歌		都奚反。

○ 10.德護長者經

○ 10.1.上卷

漏泄		思列反。《廣雅》：泄，溢也。泄，漏也。亦發也。

○ 10.2.下卷

門閫		又作梱，同。苦本反。《三蒼》、《禮記》：外言不於閫。鄭玄曰：閫，門限也。

廡廊		籀文作𢋑，同。亡禹反。《說文》：堂下周屋也。廊亦屋也。

紇多		胡沒反。神名也。

毗挃		知栗反。皆神名也。

脂那		國名也。或言震旦，或云真丹，皆一也。此言漢國也。此無正翻，直神州之總名也。

○ 11.月光童子經

已索		所格反。《蒼頡解詁》云：索，盡也。亦儩也。

翳日		於計反。《廣雅》：翳，障也。《方言》：翳，覆也。

滔天		土高反。《尙書》：浩浩滔天。孔安國曰：滔，漫也。言水盛大若漫天也。

鷙鳥		脂利反。猛鳥也。《廣雅》：鷙，執也。謂能執服衆鳥也。鳥之勇銳者曰鷙。鷹、鸇之類也。經文從虫作蟄，除立反，蟲獸蟄藏也。蟄非此用。

慴竄		徒頬反。《爾雅》：慴，懼也。郭璞曰：即恐懾也。

遁藏		又作遯、𨔡二形，同。徒頓反。《廣雅》：遁，避去也。《說文》：遁，遷也，隱也。

蠅蠛		亡結反。《爾雅》：蠛，蠓。郭璞曰：小蟲似蜹，風春雨磑者也。

稽顙		《字詰詁》：古文䭫，同。苦禮反。《說文》：下首也。《三蒼》：稽首，頓首也。顙，額也。《白虎通》曰：所以稽首，何稽至也？言頭至地。首，頭也。《周禮》《太祝辯》「九拜：一曰稽首」是也。

俾倪		或作䫌倪兩字又作𢽛堄二形，《字林》同。普米反，下五禮反。俾倪，傾側不正也。《淮南子》云「左䫌右倪」是也。

叵我		普我反。謂搖動不安也。經文從足作𧿽𨁟，或從山作𡶅峨，並非也。

相𢾊		古文㲂、𣪢、楟三形，今作朾，同。丈衡反。謂𢾊觸也。

緹慢		他禮反。《說文》：帛赤黃色也，赤緹縓色也。一染爲縓。縓，淺絳色也。縓，音遷絹反。

赤㭰		古文㭰今作𠲋同。子累反。《廣雅》：㭰，口也。《字書》：㭰，鳥喙也。經文作，書無此字，唯諸集有此字，音徐兗反。又云或作吮。

霍然		呼郭反。霍謂急疾之皃也。經文作，誤也。

探道		他含反。《爾雅》：探，取也。《說文》：遠取曰探。又音他闇反。探，試也。

○ 12.申日經

无垠		又作泿，同。五巾反。垠，咢也。《說文》：地垠，岸也。

拘耆		或言居枳羅鳥，此云好聲鳥。經文作𨚻，誤也。

鶡鴨		胡葛反，下又作鵪，同。於甲反。鶡，似雉而大，青色，有毛角，鬪死乃止。

洪炎		借音以贍反。正字作焰，又作燄，光焰也。《說文》：火微燄燄然也。

亘然		歌鄧反。亘猶恒然也。亘亦遍也。

○ 13.善思童子經

○ 13.1.上卷

搦拳		又作𢾼，同。女卓、女革二反。搦，捉也。《說文》：搦，按也。

○ 14.大方等頂王經

屈奇		衢物反。異也。《淮南》云：屈奇之服。許叔重曰：屈，短也；奇，長也。經文從玉作㻕琦二形，非也。

○ 15.法鏡經

○ 15.1.上卷

聞物國		謂舍衞國。《十二遊經》云無物不有國，正言室羅伐國，此譯云聞者城，舊云舍波堤城，或言捨羅婆𢘡帝城，皆訛也。

勝氏樹		謂祇陀林，或云祇洹，並訛也。正言逝多。憍薩羅國波斯匿王之子也。

除饉		渠鎭反。舊經中或言除士、除女，亦言熏士、熏女，今言比丘、比丘尼也。案梵言比丘，此云乞士，即與除饉義同。除六情飢斷貪欲染也。以善法熏修即言熏士、熏女也。

多惡		於各反。過惡也，所爲不善也。經文從人作，或從草作𦷢，並非也。

除剔		又作𠜓，同。他歷反。《通俗文》：去骨曰剔。今借音他計反。

汝迺		奴改反。《爾雅》云：迺，乃也。亦乃字也。《說文》：迺，往也。《聲類》：迺，至也。

樂法		五孝反。愛欲曰樂。經文從人作，非也。

應儀		或云應真，舊云無著果，亦云阿羅訶，今皆阿羅漢，同一義也。

昆弟		又作晜，同。孤魂反。《說文》：周人謂兄爲昆。《爾雅》：兄，昆也。又云：昆，後也。注云：謂兄後也。此方俗異言耳。

磋切		粗何反。本作瑳。《論語》：骨曰切，象曰瑳。言骨切象磋以成器，譬人學問以成德也。

○ 15.2.下卷

蟆子		音莫。蚊類而小，山南多饒此物，群飛蔽日，齧人痕如手許大者也。

肥腴		庾俱反。《說文》：腴，腹下肥也。腴亦腹也。

猳玃		古遐反，下居縛反。《說文》：大母猴也。似彌猴而大，色蒼黑，善玃持人，好顧眄。經文作㹢𤝘，非字體也。

肬贅		籀文作𪐤，今亦作疣，同。有流反，下之芮反。小曰疣，大曰贅。《廣雅》：肬，腫也。《說文》：肬，贅也。《莊子》「附贅懸肬」是也。經文作肬腨二形，非也。

玷缺		丁簟反。玷亦缺也。經文作玦，音古穴反。玦非此義也。

墜久		直淚反。墜，墮也。經文作㑁久，非也。

庶得		尸預反。庶，猶冀也，冀望得也。經文從言作謶，之若反，非此用也。

○ 16.郁伽長者所問經

郁伽		此譯云威德。

謿譁		今作嘲，同。竹包反。《蒼頡篇》：啁，調也。譁，宜作話。胡快反。《廣雅》：話，調也。

牽抴		苦田反。《說文》：牽，引也。下又作曳，同。餘世反。抴，引也。

財賄		古文𧶅，同。呼罪反。財，貨也。《周禮》：通貨賄。鄭玄曰：金玉曰貨，布帛曰賄。

躑躅		又作蹢，同。丈赤反。下又作𨅛，同。丈足反。《字林》：駐足不進也。《廣雅》：躑躅，踟躕也。

○ 17.郁迦羅越問菩薩行經

強項		胡講反。謂戾人項強難迴也。《無量清淨覺》云「強項，愚癡人」是也。《大品經》作增上慢人，其義一也。

麈鹿		之乳反。似鹿而大，尾可以爲拂也。《山海經》云「荊山多麈」是也。

○ 18.無量清淨平等覺經

○ 18.1.上卷

寶珥		如志反。《蒼頡篇》：珠在耳也。耳璫垂珠者曰珥。

焜煌		胡本反，下胡光反。《方言》：焜煌，盛皃也。煌亦明也。

征彸		之盈反，下之容反。《方言》：征彸，惶遽也。

項很		又作佷，同。胡墾反。項，很也，很人強項難迴也。下文作「蒙籠愚癡」。《國語》：很，違也。謂違戾也，字從艮聲。

眚瘦		又作㾪，同。所景反。眚，瘦也，病也。《釋名》云：眚，痟也，病者痟瘦也。經文作省，非體也。

糜盡		亡皮反。案麋，散也，亦碎也。

𤸱樓		烏合反。菩薩名也。依字，病短氣曰𤸱也。

雷霆		達頂、達丁二反。《蒼頡篇》：礔礰也。《爾雅》：疾雷曰霆霓。注云：雷之急激者也。

○ 18.2.下卷

有鉉		胡犬反。鉉亦繫也。

戾亮		力計反。

事譊		女交反。譊譊，讙呼也。《廣雅》：譊，鳴也。《說文》：譊譊，恚訟聲也。

屏營		卑營反。謂惶遽也。《廣雅》：屏營，征彸也。

稸氣		《字書》作蓄，同。敕六反。稸謂積也，聚也。經文從心作慉，許六反。慉，起也。慉非經意。

各勱		莫芥反。《埤蒼》：勱，強也，勉也，勤也。《尙書》「用勱相我國家」是也。經文或作勱。

尪狂		今作尪，同。烏皇反。尪，弱也。《通俗文》：短小曰尪。尪亦羸黑也。

盼䚅		普幻反，下力再反。《說文》：盼，目白黑分也。䚅，內視也。經文作眄，亡見反，邪視也。下作睞，力代反。瞳子不正也。睞非此用。

辜較		古胡反，下又作攉，同。音角。辜較，固也，大也。較亦專也，專略其利也。言官家大固取酒利也。

喫酒		口跡反。謂喫噉也。經文作，非字體。

魯扈		胡古反。謂自大也，亦縱橫行也。自縱恣也。《漢書音義》曰：扈謂跋扈也。

睢吁		許隹反。《說文》：仰目出也。《聲類》：睢䂄，大視也。謂張目叫呼也。

㴳澒		莫董反，下胡動反。無知也。《通俗文》：泥塗謂之㴳澒。經文作蒙空，非體也。

湔洒		子田反，下蘇禮反。《字林》：湔，浣也。洒，濯也。

雍和		又作邕，同。於恭反。《爾雅》：雍雍、優優，和也。

𣦢蹇		必赤反，下居免反。𣦢，不能行也。蹇，跛也。𣦢，從止也。

○ 19.阿彌陀經

○ 19.1.上卷

阿彌陀		此言無量壽。

須楓		音風。

羅倪		五計反。

軷陀		蒲達反。

扈斯		胡古反。

滑攱		居毀反。

賓䫛		胡溝反。

陀遬		蘇木反。

蒒耶		所飢反。

雄傑		奇揭反。《詩》云：邦之傑兮。《傳》曰：傑，特立也，亦才能也。智出千人曰傑，英傑也。

牚柱		恥孟反。今謂邪柱曰牚也。

苕苕		徒彫反。苕苕，亭皃也，亦遠也。苕，遰也。

○ 19.2.下卷

祝祝		之育反。祝祝猶專專也。

𧩟詷		麤痛反，下徒痛反。《通俗文》：言過謂之𧩟詷。《纂文》云：𧩟詷，急也。

蔡𮜨		下倉棘反。

○ 20.無量壽經

○ 20.1.上卷

微瀾		洛安反。《爾雅》：大波爲瀾，小波爲淪。

享茲		虛掌反。享，當也，亦受也。經文作嚮，非體也。

煜𤓝		由鞠反，下弋斫反。《說文》：煜煜，耀也。𤓝，火光也。經文作昱爍，非字體也。

該羅		古來反。該，備也。《方言》：該，咸也。

呑噬		土痕反。又音天。呑，咽也。下時制反。噬，齧也，亦食也。正作噬。

酖酒		又作媅、妉、耽三形，同。都含反。《說文》：媅，樂也，亦嗜也。

糾舉		居黝反。糺，正也。糺，察異之皃也，攝也，舉也。

潢瀁		胡廣反，下以掌反。《楚辭》：潢瀁猶浩蕩也。經文作滉。

○ 21.虛空孕經

○ 21.1.上卷

空孕		古文𥀨，同。翼證反。依字，含實曰孕。孕，妊子也。《廣雅》：孕，㑗也。

礓石		居良反。形如薑也。《通俗文》：地多小石謂之礓礫。

寶線		古文綫，同。私賤反。謂縫衣縷也。

爲繐		又作𦄑、𦇀二形，同。思叡反。《說文》：蜀白細布也。凡布細而疏者謂之繐。

犀牛		先奚反。《爾雅》：犀似豕，三角，好食棘也。

城隍		胡光反。《三蒼》：城下坑無水曰隍。

○ 21.2.下卷

背大		又作偝，同。蒲賚反。相違背也。謂棄捨相反也。《廣雅》：背，北也，後也。經文從人作偝，非也。

○ 22.虛空藏菩薩經

澄霽		祖計反。《說文》：雨止曰霽。霽，晴也。

毦帶		如志反。《通俗文》：毛飾曰毦，如刀鞘飾也。

踣鈐		蒲北反，下巨炎反。

敺漏		於厚反。

諾踦		居綺反。

䫂隸		都我反。

○ 23.虛空藏菩薩神咒經

薩皤		蒲何、補何二反。依字皤，白也。

𠺕牟		力求反，又力救反。

○ 24.彌勒成佛經

泯然		彌忍反。《字林》：泯然，盡也。《廣雅》：泯、絶，滅也。

狼跡山		案梵本言屈吒播陀山，此云雞足山。又云尊足山。今迦葉居中者，在菩提樹東也。

鷹鶻		胡骨反。亦鷹類也。

○ 25.彌勒來時經

倪𧑝鏠		魚禮反，下力底反。鏠，匹逢反。龍名也。

汜羅		敷劒反。城名也。

○ 26.無量壽佛經

阿閦鞞		叉六反。亦云何閦婆，此譯云不動。

○ 27.藥師本願經

紕繆		匹毗反，下亡幼反。《禮記》：一物紕謬。注云：紕猶錯也。謬猶亂也，誤也。經文從糸作繆，借字也。

方懲		直陵反。《詩》云：寧莫之懲。《傳》曰：懲，止也，又革也。案改革前失曰懲也。

○ 28.正恭敬經

蹀足		徒篋反。《聲類》云：蹀，躡也。《廣雅》：蹀，蹋蹈也。

踔足		丑白、丑卓二反。踸踔，行腳長短也。《廣雅》：踸踔，無常也。

○ 29.離垢施女經

邠耨文陀弗		邠音甫貧反，或言分耨文陀尼，或言富那曼陀弗多羅，此譯云滿嚴飾女子，又言滿見子也。

笳竽		或作葭，同。古遐反。謂卷笳葉吹之者也。因以名焉。下禹俱反。《古史考》曰：女媧作簧，其後隋作竽三十六管。

○ 30.無垢施菩薩分別應辯經

沸星		或云佛星，或作孛星，或言弗沙星，皆音字訛也。正音富沙。依諸經云如來成道出家皆用二月八日鬼宿合時，依《日藏分經》：二月九日曙夜分屬九日故也。

○ 31.無畏德女經

𦳈麻		又作蓖，同。布迷反。《三蒼》：𦳈，草也。其生似樹者也。

○ 32.阿闍世王女阿術達菩薩經

五旬		或言般遮旬。般遮，此譯云五，即五神通也。

因堤		都犁反。菩薩名也。

䗍越		力西反。經中或言離越，同一義也。

干蔗		經文又作竿柘，同。諸夜反。《通俗文》：荊州竿蔗。或言甘柘，一物也。

蠱狐		餘者反。《說文》：狐，妖獸鬼所乘，有三德。其色中和，小前大後，死必首丘。

○ 33.尊勝菩薩陀羅尼經

汦曇		之氏反。

目𨀣		丘鼓反。

伽濘		奴定反。

阿襜		齒鹽反。

阿𠹛		都內反。

殊㗧		乃結反。

𠯋欣		烏禮反。

娑攡		力斯反。

阿𨆁		又作圢，同。他殄反。

○ 34.第一義法勝經

成擔		都濫反。言蓬亂可擔揭也。

富特伽耶		或名富伽羅，或言福伽羅，皆訛也。正言補特伽羅，此言數取趣。

○ 35.大威燈光仙人問經

瓶罐		又作灌、欟二形，同。古亂反。汲器也。

葦町		徒頂反。頃，町也。《說文》：田處曰町。《蒼頡篇》：町，田區也。

字愜		苦頬反。依字《廣雅》：愜，可之也。《字林》：愜，快也。

○ 36.龍施菩薩本起經

嚶嚶		烏耕反。謂兩鳥鳴也。《爾雅》：丁丁、嚶嚶，相切直也。

悢悢		力尙反。《廣雅》：悢，悲也。謂悢悢然愁悲也。

縷陳		力主反。絲縷也。言數如絲縷多難陳也。經文作屢，非體也。

○ 37.菩薩睒子經

麋鹿		亡悲反。《蒼頡篇》云：以冬至解角者。《說文》：鹿屬也。

徬徨		蒱光反，下胡光反。徬徨，徘徊也。《埤蒼》：俳佪、彷徉，轉相釋也。

磼礏		五合、五𨶩二反。《埤蒼》：磼礏，高皃也。磼，音才合反。經文作儼，非也。

○ 38.了本生死經

苦懣		古文𢟮，同。莫本反。《說文》：懣，煩也。《蒼頡篇》：懣，悶也，亦憤也。

嘗啖		又作噉，同。徒敢、徒濫二反。喫，啖也。

箭笮		側挌反。

○ 39.稻稈經

生穗		又作𥝩，同。辭醉反。《說文》：禾成秀，人所收者也。

○ 40.無所希望經

𠻄如		又作慌，呼晃反。《漢書音義》：慌忽。冥漠無形也，不可測量之意也。

○ 41.象腋經

瞢伽		莫崩反。經文作𥌋，非也。

摩仇		渠牛反。經文從口作㕤，非也。

○ 42.一切法高王經

強伽		舊名恆河是也，亦名殑伽。從阿耨大池東面象口流出入東海，其沙細與水同流也。

坻彌		《三蒼》音都奚反。謂大身魚也。其類有四種。此最小者，互相呑食也。經文從魚作𩸹，非也。

○ 43.佛遺日摩尼寶經

儌冀		又作僥。《說文》：從心作憿，同。古堯反。僥，希冀也，遇也。冀，幸也。

天晴		又作暒、殅二形，同。徐盈反。《聲類》：雨止也。經文作𩄆，非體也。

蠹蟲		丁故反。《說文》：木中蟲也。如白魚等食人物穿壞者也。

譁名		呼瓜反。譁，讙譁也。《蒼頡解詁》云：譁，言語譊譊也。

諛訑		以珠反。不擇是非謂之諛。下大可反。《纂文》云：兗州人以相欺爲訑。又音湯和反。訑，避也。

僻易		匹尺反。僻，避也，亦邪僻也。

○ 44.胎藏經

輟草		張衛、陟劣二反。輟，止也。《爾雅》：輟，已也。

蚯蚓		音丘引，即曲蟺也，亦名䗕蟺，亦名寒蚓。蟺音善。

○ 45.無垢賢女經

椑樓		臂彌反。長者婦名也。《胎藏經》作捍，疑字誤也。

○ 46.無量門微密持經

放泆		餘質反。《說文》：水所蕩泆也。經文多作逸。

饒裕		古文䘱，同。榆句反。神名也。

○ 47.阿難目佉陀羅尼經

阿攱		居毀反。

羅捭		臂彌反。

嘻羅		香基反。

楬棧		仕蕳反。

癉彌		都餓反。

○ 48.無量門破魔陀羅尼經

䔮鞞		所宜反。

昵闍		女乙反。

頞抶		勅乙反。

那眵		齒移反。

劬扺		都計反。經文作，非也。

○ 49.舍利弗陀羅尼經

麂底		居雉反。

陀弭		亡婢反。

舸字		古我反。

○ 50.一向出生菩薩經

阿膻		又作袒，同。徒亶反。

啅帝		丑角反。

柵子		叉白反。

○ 51.前世三轉經

無瘢		薄寒反。《蒼頡篇》：瘢，痕也。經文作槃，非字體也。

妊娠		書鄰、之刃二反。《詩》云：大妊有娠。《傳》曰：娠，動也。謂懷胎孕名也。

身餒		奴罪反。《論語》：餒在其中。餒，餓也。又音於爲反。謂以食散與鳥狩也。

餬口		又作𩚩，同。戶姑反。言寄食也。江淮之間謂寓食爲餬。《爾雅》：餬，饘也。注云：即麋也。

○ 52.太子刷護經

蠉飛		又作翾，同。呼泉反。飛皃也。

橐𩢵		又作馲，同。力各反。又音託。知水泉所出，性別水脈，掊地則水出也。

○ 53.善法方便陀羅尼經

薩誃		直移反。

摩系		胡計反。

○ 54.金剛秘密善門陀羅尼經

波汦		直飢反。

桎致		之逸反。

○ 55.華積陀羅尼經

侔尼		莫侯反。

悉褫		勅紙反。

嫕訶		於計反。

訶邐		力尔反。經文麗，非也。

胵底		上充尸反。

奓祢		竹加反，下奴禮反。

沙挐		女居反。

○ 56.華聚陀羅尼經

羅和		胡戈反。經文作唎，非也。

唏帝		虛几反。

咥挐		勅一反。

○ 57.解節經

傷佉		經中或作蠰佉，又作儴佉，正言勝佉，此譯云貝。

辛辢		力達反。《通俗文》：辛甚曰辢。經文作剌，非體也。

○ 58.放鉢經

𢜪頭		又作惹，同。而者、而斫二反。佛剎名也。依字，《方言》：惹，語亂也。粘，惹也。

○ 59.拔陂經

拔陂		蒱達反，下彼皮反。

迦簍		力主反。皆菩薩名也。

拘暹		私廉反。國名也。依字暹，進取也。

謾淪		麼諫反，下力均反。菩薩名也。依字謾，欺也。淪，沒也。經文有作論，盧昆反。

如𤞜		又作狉、豾二形，同。房悲反。郭璞注《爾雅》：貍、狉，狸也。

如景		居影反。光景也。凡陰景者因光而生，故即謂爲景。葛洪作《字苑》始加彡作影。

常掔		苦閑反。《爾雅》云：掔，固也。牢固之皃也，亦牽也，擊也。

不跌		徒結反。《通俗文》：失躡曰跌。《廣雅》：跌，差也。

不宥		于救反。宥，寬也。《周禮》：三宥：一宥不識，二宥過失，三宥遺忘也。

相蹡		又作𨄚，同。七羊反。《三蒼》：敬也，容止皃也。蹡，動也。

○ 60.孔雀王咒經

掘土		渠勿反。《說文》：掘，搰也。《廣雅》：掘，穿也。經文作𣔭，誤也。

○ 61.兜沙經

周帀		祖合反。《說文》：帀，周也。《廣雅》：帀，遍也。字從倒出而帀也。春生出地，秋死入地，還至本處，故曰帀。或作匝，近字也。

我曹		又作𣍘，同。在勞反。《史記》：十餘曹循。如淳曰：曹，輩也。

儨提捨洹那		儨音質，上方佛剎名也。

俱譚滑提		徒南反。諸佛名也。經文作䜖。

𤸱天		烏合反。此言有光壽天是第二禪中初天也，亦名少光天，以光少故也。

𤸱波摩那		此言無量光天，即第二禪中第二天也。以前光明轉勝轉妙故也。經中有作阿波摩那天是也。

須㿃		音帝。經中或作須帶，音同帝。又徒計反。《中陰經》作須滯，《樓炭經》作須啑，音帝，皆梵言輕重也。正言須達梨舍那，此云善觀天，又言善見天。定障漸微，見極明徹，故名善觀也。經文從無從足作𨅐，舊音武，非也。

軷陀		蒲達反。此云賢，或云善，是王舍城在家菩薩也。

○ 大乘律

○ 1.優婆塞戒經

○ 1.1.第四卷

犁耨		《說文》：又作鎒，同。乃候反。除田器也。《釋名》：鎒似鋤，薅耨禾也。薅，音火高反。

䫌面		普米反。《說文》：傾頭也。《蒼頡篇》：不正也。《廣雅》：䫌，邪也。《淮南子》云「左䫌右倪」是也。

自鍾		止容反。《纂文》：鍾，聚也。

共䞈		又作𧵥，同。紀髲反。《廣雅》：䞈，賭也。

耳鉋		蒲貌反。書無此字，宜作掊、抱、捊三形，同。蒲交反。今言掊，刮也。手曰掊。江南音平溝反，又平孝反。

○ 1.2.第六卷

長攡		又作籬、柂二形，同。力支反。《通俗文》：柴垣曰籬也。

鞭撻		比綿反。以革朴罪人者也。下又作，同。他達反。撻，笞也。以荊捶之曰撻。經文從革作韃，非也。

押額		又作笚，同。音甲。押，束也。押籬、押物皆作押，字從手。

抵慲		莫蘭反。《說文》：忘，滿兜也。

○ 2.佛藏經

○ 2.1.第一卷

糟粕		籀文作醩，同。子勞反。不沛酒也。下普各反。酒滓也。𣿍糟曰粕也。

○ 3.大方廣三戒經

○ 3.1.上卷

羱羝		《廣志》作𦍘，同。語園、五桓二反。《字林》：野羊也。其角堪爲鞍月小榼也，出西方，似吳羊而大角也。角重於肉，呼爲羱羝。下丁迷反。牡羊也。三歲曰羝也。

拘枳		居紙反。或名拘翅。此或作瞿翅羅，譯云鵶鷗鳥也。

烏雉		古文𨿝，同。直里反。經文作鴩，餘詰、徒結二反。《爾雅》：鴩鋪豉也。

○ 3.2.下卷

蝗蟲		胡光、胡孟二反。《毛詩蟲魚疏》云：阜螽，蝗也。今人謂蝗子爲螽子，魚子化作。張斐解《晉律》云：小曰蝩，大曰蝗也。

漆柈		又作，古文作鎜，籀文作，同。蒲寒反。圜器也。

鼓㰆		又作𩏄、排二形，同。蒲戒反。謂鍛家用炊火者也。

○ 4.寶梁經

○ 4.1.上卷

逋生		補胡反。宜作穭，力舉反。謂田中不種自生禾豆者爲穭生也。

釘磔		竹格反。《說文》：磔，張也，開也。經文作㭦，俗字也。

○ 4.2.下卷

綻壞		又作袒、䘺二形，同。徒莧反。《說文》：綻，補縫也。

○ 5.梵網經

○ 5.1.下卷

茖蔥		古額反。《爾雅》：茖，山蔥。注云：茖，一名山蔥，并州以北多饒茖蔥也。經文作革，非體也。

狖狸		古文蜼。《字林》：餘繡反，江東名也。又音餘季反，建平名也。似彌猴而大，黑色，江東養之捕鼠，爲物捷健也。

鑱刺		仕衫反。《廣雅》：鑱謂之鈹。謂針刺也。《說文》：鑱，銳也。經文作劖，斷也。

○ 6.菩薩藏經

十坩		口甘反。坩，器也，可以盛貯者也。

○ 7.法律三昧經

迂遠		禹俱、一禹二反。迂，避也，亦遠也，大也。

諀訿		匹尔反，下資尔反。《通俗文》：難可謂之諀訿。經文作啤呲。

聚蹙		子六反。蹙，迫促也。《廣雅》：蹙，急也。經文作踧踖之踧，非體也。

○ 8.菩薩內戒經

和闍		或言和上，皆訛也。或言郁波弟耶夜，亦言鄔波拕耶，此譯云近誦。近亦逐也，小也。以其年小不離於師，常近受經而誦也，亦言親敎師也。

阿祇利		或言阿闍梨，皆訛也。正言阿遮利耶，或作夜，此譯云正行，或言軌範師也。

著葌		又作菅，同。古顔反。《說文》：葌，香草也。葌，蘭也。

迦庇		必利反。謂如來名號功德也。

馭法		又作御，同。魚據反。言馭者，所以驅之也，內之於善也。謂指撝使馬也。

○ 9.淨業障經

殞命		又作隕，同。爲愍反。《聲類》：殞，沒也，亦墜落也。

鼻揉		古文粈、䏔二形，同。女救反。菩薩名也。

○ 10.大乘律

文殊淨律經犇走		古文𩦥，今作奔，同。補門反。奔，走也。

燔燎		又作㸋，同。扶袁反。加火曰燔，燔亦燒也。下力吊反。《說文》：放火也。又火田爲燎，放火也。《廣雅》：燎，乾也。

怯愞		又作㹤，同。祛業反。多畏劣也。下奴課反。《三蒼》：愞，弱也。

## 一切經音義卷第九

○ 1.大智度論

○ 1.1.第一卷

踰城		庾俱反。《廣雅》：踰、越、跨，度也。

貿粗		莫候反。《三蒼》：貿，換易也。謂交易物爲貿也。

幻術		侯辦反。《說文》：幻，相詐惑也。案幻謂相欺眩以亂人目也。術，法也，術亦道藝也。又邑中大道名術。術道四通，今術亦尔，無所不通也。

唐勞		《字詁》：古文舓、𠴭三形，同。徒當反。案唐，徒也。徒，空也。《爾雅》：勞，勤也。舍人曰：勞，力極也。

嬰咳		於盈反。嬰猶嫛婗也。《蒼頡篇》：女曰嬰，男曰兒。《釋名》曰：胸前曰嬰，投之嬰前，以乳養之，故曰嬰兒。咳，古文孩，同。胡來反。《說文》：咳，小兒笑也。咳，稚小也。《禮記》「世子生三月，父執子之手，咳而名之」是也。《論文》有從女作姟，《字林》：古才反。姟，大數也。姟非此用。嫛，音烏奚反。婗，五奚反。

乳哺		蒲路反。哺，含食也。《淮南子》云：含哺而與。許叔重曰：口中嚼食也。今亦作餔。

嵐毗		力含反。或云流彌尼。此譯云解脫處，亦名滅，亦名斷。

嬉戲		又作僖，同。虛之反。《說文》：僖，樂也。《蒼頡篇》：嬉，戲笑也。《爾雅》：戲，譃也。郭璞曰：調，戲也。

服御		扶福反。《說文》：服，用也。《爾雅》：服，整也。郭璞曰：服御，令齊整也。御，古文馭，同。魚據反。《廣雅》：御，進也，侍也。蔡邕《獨斷》曰：凡衣服加於身，飲食入於口，妃妾接於寢，皆曰御。御之所親愛則曰幸也。《釋名》云：御，語也。尊者將有所欲先語之也。亦言其職卑下，尊者所勒御如御牛馬然也。

唐突		字體作搪揬二形，同。徒郎反，下徒骨反。《廣雅》：觸、冒、搪、衝，揬也。《字書》：揬，揩也。

蹴蹋		千六反，下徒盍反。謂以足逆蹋之曰蹴也。《說文》：蹋，踐也。《廣雅》：蹋，履也。

適生		《說文》：之赤反。《廣雅》：祇，適也。謂適近也，始也。

不彰		又作暲，同。灼羊反。《廣雅》云：彰，明也，著也，亦表也。

○ 1.2.第二卷

不倚		於蟻反。《廣雅》：倚，因也。謂因物而依倚也。又音渠蟻反，謂倚立也。

無咎		渠九反。《詩》云：或慘慘畏咎。注云咎猶罪過也。《廣雅》：咎，惡也。《說文》：咎，災也。字體從人從各，人各相違，即成罪咎。又二人同心，其利斷金；二人相違，其禍成災。古文以爲臯繇之臯字也。

汝曹		又作𣍘，同。自勞反。《史記》：十餘曹循之。如淳曰：曹，輩也。《詩》云：乃告其曹。《傳》曰：曹，羣也。

師保		古文賲、、𠍂三形，同。補道反。《禮記》：出則有保，入則有師。保，安也，謂以道安人也。保，守也。《說文》：保，養也。

詭名		俱毀反。謂變詐也。若齊都云詭且，關西是也。

偶得		吾苟反。《爾雅》：偶，遇也。郭璞曰：偶尔相值也。

掣電		充世反。掣電，陰陽激耀也。《釋名》云：電，殄也。言乍見即殄滅也。《十州記》云：猛獸兩目如䃱磹之光。今吳名電爲䃱磹，音息念、大念反。三輔名覢電。

雹雨		蒲角反。《白虎通》曰：雹之言合也，陰氣專精凝合爲雹。鄭玄注《禮記》云：陽爲雨陰起䝱之，凝而爲雹。《釋名》云：雹，跑也。其所中物皆摧折，如人所蹴跑也。跑，角學反也。

驟墮		仕救反。《國語》：驟救傾危以時。賈逵曰：驟，疾也。

號咷		徒勞反。案號咷，大泣也。《易》云「先號咷而後哭」是也。

剖裂		普厚反。案剖猶破也。中分爲剖也。《蒼頡篇》：剖，坼也。

彗星		蘇醉、囚芮二反。妖星也。言星光似掃彗也。

噢吚		乙六、於祁反。《埤蒼》：噢吚，內悲也。謂痛念之聲也。《論文》作喐郁二形，非體也。

谿谷		苦奚、古木反。《爾雅》：水注川曰谿。李巡曰：水出於山入於川曰谿。《說文》：泉之通川者曰谷。

犍椎		打木也。梵言犍椎，此無正翻。案舊譯經本多作犍遲，此亦梵言訛轉耳。

選得		先兗、先絹二反。《字林》：選，簡擇。

四疊		徒頬反。《蒼頡篇》：疊，重也，積也。《論文》又作褺，音同疊。《說文》：重衣也。南有疊江縣。二形隨作。

渾濁		後昆、後袞二反。渾，亂也。《說文》：渾，洿也。亦水流聲也。

牛𪗪		又作齝，《三蒼》作𪗺，《詩傳》作呞，同。丑之反。《韻集》音式之反。《爾雅》：牛曰𪗪。郭璞曰：食已復出嚼之也。

廓然		口郭反。《廣雅》：廓，空也。《方言》：張小使大謂之廓。《爾雅》：廓，大也。孫炎曰：廓，張之大也。

毃門		又作敲，《蒼頡篇》作𢿲，同。苦交反。擊也。《說文》云：撗撾也。擊頭也。

蜫勒		古魂反。此譯云篋藏也。

○ 1.3.第三卷

蛇欶		又作嗽，同。山角反。《通俗文》：含吸曰嗽。經文作𡂡，俗字也。

鞞侈		陛奚、昌是反。秦言明行足。依字，鞞，小鼓也。侈，奢也，泰也。

伽憊		又作𤸶、𢞎二形，同。蒲戒反。此言世間解。

舍喃		正體作諵，同。女函反。譯云人也。依字，《埤蒼》：諵，語聲也。

黑黶		於簟反。謂面黑子也。《說文》：面中黑子也。《論文》作黯，於感、於斬二反。《說文》：深黑也，黮也。黯非字義也。

循環		似均反。謂旋繞往來也。《爾雅》：遹、遵、率、循，自也。郭璞曰：又爲循行也。循亦巡也，遍也。

蕃息		輔袁反。《尚書》：庶草蕃蕪。孔安國曰：蕃，滋也，謂滋多也。《周禮》：以蕃鳥獸。鄭玄云：蕃，息也。《釋名》曰：息，塞也。言物滋息塞滿也。今中國謂蕃息爲嬔息。嬔，音亡万反。《周成難字》曰：嬔，息也。同時爲一嬔，亦作此字。

刮㕞		又作刷，同。所劣反。《說文》：刷，拭也。《廣雅》：㕞，刮也。《爾雅》：刷，清也。郭璞曰：掃刷所以清潔也。刮，古滑反，削也。亦作捖刮。

罄竭		古文𥥻，同。可定反。《說文》：器中空也。《爾雅》：罄，盡也。孫炎曰：罄，竭也，盡也。

○ 1.4.第四卷

晡時		補胡反。《淮南》云：日行至于悲谷爲晡時。謂加申時也。

扣開		祛後反。《廣雅》：扣，舉也。《論語》云：以杖扣其脛。孔安國曰：扣，擊也。

植樹		又作㯰，同。時職反。《周禮》：植物宜早。鄭玄曰：植猶根生之屬也。又植，樹也。《方言》：樹、植，立也。

猶豫		弋又、弋周二反。案《說文》：隴西謂犬子曰猶。猶性多預在人前，故凡不決者謂之猶豫也。又《爾雅》：猶如麂，善登木。郭璞曰：健上樹也。某氏曰：上木如鳥也。

勞擾		如紹反。《說文》：擾，煩也。《廣雅》：擾，亂也。

○ 1.5.第五卷

抒大		除呂、時汝二反。《說文》：抒，挹也。挹，酌也。《廣雅》：抒，渫也。《通俗文》：汲出謂之抒也。

轡勒		碑愧反。《字書》：馬縻也。所以制牧車馬。《釋名》云：轡，紼也。牽引𢂀戾以制馬。字體從絲從𤴝聲。勒，馬頭鏕銜也。《釋名》：勒，絡也。絡其頭而引之也。

純淑		時勻反。《尚書》：政事唯純。孔安國曰：純，粹也。謂專精純一也。《爾雅》：純，大也。《方言》：純，好也。淑，時六反。《詩傳》曰：淑，美也，善也。或作熟。《方言》：爛熟也。

股肉		又作骰，同。公戶反。《說文》：股，髀也。

內慼		又作慽，同。且的反。《廣雅》：慼，近也。《詩》云：戚戚兄弟。《傳》曰：相親也。

扳稱		又作攀、𠔀二形，同。普姦、布姦二反。《字林》：扳，引也。《釋名》云：攀，翻也。連翻上及之言也。

五皰		蒲孝反。《說文》：皰，面生氣也。《淮南子》云：潰小皰而發痤疽作靤。《論文》作䶌、疱二形，未見所出也。

眼𥅴		又作睫，《釋名》作𣮌，同。子葉反。《說文》：目旁毛也。《史記》「目見毫毛而不見䀹」是也。

帷帳		古文違，同。于追反。《字林》：在旁曰帷。謂張帛障旁也。《釋名》云：帷，圍也。謂以自障圍也。今皆作幃。

幄幔		猗角反。幄謂大帳也。《小爾雅》云：覆帳謂之幄。幄，幕也。

趒小		又作趠，同。他吊反。謂趒躑也。《韻集》云：趒，越也。亦懸躑也。《論文》作踔，敕挌、敕角二反。跛者行踸踔也。踔非論旨。

賈人		公戶反。坐賣也。《周禮》：商賈。鄭玄注：行曰商，處曰賈。《白虎通》曰：賈之言固也。固物待民來以求其利也。

○ 1.6.第六卷

呵膢		古文樓，同。力侯反。依字《三蒼》：八月祭名也。經文有作樓也。

溉灌		歌賚反。《說文》：灌，溉注也。

忮羅		之豉反。依字《詩傳》云：忮，害也。《說文》：忮，恨也。

訥口		又作吶，同。奴骨反。《論語》：君子欲訥於言。包咸曰：訥，遲鈍也。《說文》：訥，難也。

怨仇		渠牛反。《左傳》：怨偶曰仇。《爾雅》：仇、讎，匹也。李巡曰：仇、讎，怨之匹也。

不㮣		古文杚，同。該礙反。《字林》：工內反。謂平斗斛者也。《廣雅》：㮣，量也，平也。

○ 1.7.第七卷

縹色		匹遶反。謂天縹也，如帛之青白色也。《釋名》云：縹猶漂也。漂，淺青色也。有碧縹，有赤縹，有青縹，各以其色所象言之。

陰曀		古文㙪，同。於計反。《詩》云：終風且曀。《傳》曰：陰而風曰曀。《釋名》云：曀，翳也，言雲氣晻翳日光使不明也。

齗齒		牛斤反。《蒼頡篇》：齒根也。《說文》：齒肉也。

火㷮		子勞反。《說文》：㷮，燋也。《蒼頡篇》：燒木餘也。

手捫		莫昆、莫本二反。《聲類》：捫，摸也。《字林》：撫持也。案捫，謂執捉物也。

蹈躤		徒到、自亦反。《廣雅》：蹈，行也。《字書》：躤，踐也。《釋名》云：蹈，道也。以足踐之如道也。躤，藉也。以藉足也。《論文》作籍，狼籍也。籍非字體也。

○ 1.8.第八卷

伯仲		謂兄弟也。《爾雅》：伯，長也。舍人曰：伯，位之長也。《韓詩》：仲，中也。言位在中也。《禮記》：幼名，冠字，五十爲伯仲，周道。《釋名》云：伯，把也。把持家政也。

𦋺那		居例反。秦言。《寶積經》本或作剌那，力達反。今從剌也。

○ 1.9.第九卷

龍蟠		蒲寒反。《禮記》：而蟠于地。鄭玄曰：蟠，委也。《廣雅》：蟠，曲也。

狂狷		古文𢙂、狷二形，今作獧，同。俱面反。狂者進取於善道，狷者守節無爲也。

潘澱		《蒼頡篇》作𤃃，同。敷袁反。泔也。《說文》：潘，淅米汁也。淅，音蘇歷反。江北名泔，江南名潘。澱，古文𪑩，同。徒見反。《爾雅》：澱謂之垽。郭璞曰：澱，滓也。江東呼爲垽。《論文》作淀，水名，在新陽。又如淵而淺，亦曰淀。淀非此義。垽，音魚靳反。淀音殿。

長跽		古文踑，同。奇几、其矣二反。《說文》：跽，長跪也。《釋名》云：跽，忌也，見所敬忌不敢自安也。

○ 1.10.第十卷

氐宿		丁計、都禮二反。《爾雅》：天根氐也。《音義》曰：天根爲天下萬物作根，故曰天根也。孫炎曰：角亢下繫於氐，若木之有根也。

奎宿		口攜反。《爾雅》：降婁、奎婁也。李巡曰：白虎宿也。

觜宿		子移反。《爾雅》：娵觜之口，營室東壁也。孫炎曰：娵觜之歎則口開方，營室東壁，四星方似口，因以爲名也。

髑髏		古文䫳䫫二形，同。徒木、力侯反。頭骨也。

襤褸		古文懢，又作繿，同。力甘反。襤褸謂衣敗也。凡人衣被醜弊亦謂之襤褸。《論文》作藍，染草也。藍非今義。

𤉢廏		古文𠤙、匓二形，同。居宥反。《說文》：馬舍也。《釋名》云：廏，鳩聚也，牛馬之所聚也。《周禮》云：馬二百一十四匹爲廏。廄有僕夫是也。

逸馬		古文軼，同。余質反。《廣雅》：逸，走去也。奔，逸也，縱也。

搥壓		又作磓，同。丁回反。謂投下也。壓，於甲反。自上加下也。《論文》多作庘。《通俗文》：物欲壞曰庘㢒。庘非此義。㢒，音仕加反。

考掠		古文剠、䝶二形，同。力尙反。《蒼頡篇》：掠，問也。謂搒捶治人也。

戶排		蒲皆反。謂木𨷲開戶者也，如戶鉤等也。又諸戶𨷲皆置排記，佛於食後視排案行諸比丘房也。

揵坻		直飢、都犁二反。譯言續。

親親		且鄰反。《禮記》：親親以三爲五，以五爲九。《蒼頡篇》：親，愛也，近也。《說文》：親，至也。《釋名》云：親，襯也。言相隱襯也。

倓然		徒闞反。《蒼頡篇》：倓，恬也。《說文》：倓，安也。《廣雅》：倓，靜也。謂倓然無爲也。

黜而		今作絀，同。敕律反。《左傳》：使無黜嫚。杜預曰：黜，放也。《廣雅》：黜，去也。《尚書》：三考黜陟。范寗集解曰：黜，退也。

以肅		思六反。《尚書》：罔弗祗肅。孔安國曰：肅，嚴也，謂嚴急之言也。肅，戒也，敕也。

禦寒		古文敨，同。魚舉反。《廣雅》：禦，止也。《詩》云：百夫之禦。《傳》曰：禦，當也。《爾雅》：禦、圉，禁也。舍人曰：禦圉未有而豫防之也。《論文》或作御。毛《詩》：亦以御冬。《傳》曰：御，禦也。二形隨用。

草芥		歌邁反。草也。《左傳》「視民如土芥」、《漢書》「俯地拾芥」是也。

○ 1.11.第十一卷

營從		古文覮，同。役瓊反。《蒼頡篇》：營，衞也，亦部也。

朝宗		《周禮》：春見曰朝，夏見曰宗。鄭玄曰：諸侯見天子之文。朝，猶朝也，欲其來之早也。宗猶尊也。

能擗		補革反。《說文》：擗，撝也。撝，裂也。《廣雅》：擗，分也。《論文》作躃，補赤反。躃，跛也。又作僻，匹尺反。僻，邪也。二形並非此用。

○ 1.12.第十二卷

贈遺		余季反。《廣雅》：遺，與也。謂以玩好送人曰贈，雅遺也。

悠遠		弋周反。《國語》：道路悠遠。賈逵曰：悠，長也。《爾雅》：悠，遐也。舍人曰：悠，行之遠也。

疽瘡		且余反。《說文》：疽，久癰也。

勁利		居盛反。《說文》：勁，強也。字體從力，巠聲也。

○ 1.13.第十三卷

姞利		渠帙反。龍名也。依字，南燕姓也。

豪爽		所兩反。《方言》：爽，猛也。《廣雅》：爽，明也。字從大，大人必照明，故從大也。

繾綣		祛善、祛阮反。猶緾綿不離散也。

憮然		莫禹反。《三蒼》：失意皃也。怪愕之辭也。《論語》：夫子憮然。何晏曰：爲其不達已意而非之也。《漢書》：憮然。韋昭曰：意未言也。

鐵鐷		余攝反。《說文》：齊謂鏶爲鍱，鏶音集也。

僶俛		亡忍、無辯反。謂自強力也，強爲之也。

妻汝		且計反。謂以女妻人曰妻。《論語》「以其子妻之」是也。

毫㲠		古文氂、䋱二形，今作𣮉，同。力之反。《漢書》《律曆志》云：不失毫氂。孟康注云：毫，兔毫也。十毫曰氂。《三蒼》：氂，毛也。《論文》作氂，音僖。韋昭《漢書音義》曰：祭鬼神之餘肉曰釐。《說文》：釐，家福也。亦古字通用也。

適无		都歷反。謂主適也。

善府		夫禹反。《說文》：府，藏也。《三蒼》：府，文書財物藏也。《風俗通》：府，聚也。公卿牧守文書財賄之所聚也。

林藪		桑後反。澤無水曰藪。又亦大澤水希者是也。

翕響		呼及反。《蜀都》：翕響揮霍。注云：謂奄忽之間也。

夷滅		以之反。《廣雅》：夷，滅也。按《史記》「夷三族」是也。《國語》：夷竈堙井。賈逵曰：夷，毀也。

委物		紆詭反。《周禮》「少曰委，多曰積」是也，謂積聚也。

輕泆		今作溢，同。與一反。水所蕩泆也。

豪傑		古文𠢕，同。胡高反，下奇哲反。《淮南子》云：智出百人謂之豪，十人謂之傑。案豪猶俊也。《大戴禮》云：豪，帥也。傑，特立也。英，傑也。亦才能也。《論文》作桀，雞拪於杙爲桀，非此義。

串樂		古文作摜、遦二形，又作慣，同。古患反。《爾雅》：串，習也。舍人曰：串心之習也。

○ 1.14.第十四卷

募人		謨故、武句二反。《說文》：廣求也。《蒼頡篇》：問求也。

控告		枯洞反。《詩》：控于大邦。《傳》曰：控，引也。《韓詩》：控，赴也。

賙救		今作周，同。之由反。謂以財物與人曰賙。《周禮》：五黨爲周，使之相賙。鄭玄曰：賙，謂禮物不備，相給足也。《詩》云：靡人不賙。《傳》曰：賙，救也。箋云：將救其急也。

艇舟		徒頂反。《方言》：南楚江湖小䑿謂之艇。郭璞曰：艇，𦩍也。《釋名》云：二百斛巳上曰艇。䑿，思六反。𦩍，音刁也。

安措		且故反。《字林》：措，置也。《禮記》：君子明於禮樂，舉而措之而已。鄭玄曰：措猶施也。《論文》作厝，且各反。《說文》：厝，厲石也。摩也。《詩》云：他山之石，可以爲厝。厝非論旨。

冒死		莫勒反。《說文》：㒻，突前也。《國語》：戎狄㒻沒輕儳。賈逵曰：㒻沒猶輕觸也。字體從曰從見。今皆作冒。案冒，亡報反。冒，覆也，蒙也。冒，貪也。

自替		吐麗反。《爾雅》：替，廢也。李巡曰：替去之廢也。

剛愎		扶逼反。《左傳》：愎諫違卜。杜預注曰：愎，戾也。又曰：強愎不仁。愎，恨也。

○ 1.15.第十五卷

勉勵		又作勱，同。靡辯反。《說文》：勉，強也。下呂制反。謂自勸勵。

洋銅		以涼反。謂煑之消爛洋洋然也。《三蒼》：洋，大水皃也。《爾雅》：洋，溢也。洋溢，衆多也。

避隈		脾義反。《說文》：避，迴也。《蒼頡篇》：避，去也。謂遠離之處也。隈，於回反。《說文》：一凷反。水曲隩也。隱蔽之處也。《論文》偎，烏回反。愛也。偎非此義。

幾失		渠衣反。幾，近也。言近失而不失也。

蜫蟲		古文䖵，同。古魂反。《禮記》：蜫蟲未蟄。鄭玄曰：蜫，明也。明蟲者陽而生，陰而藏者也。《夏小正》曰：蜫，小蟲也。蜫，魂也。魂魂然小蟲動也。

穿窬		欲朱反。《三蒼》云：窬，門邊小竇也。《說文》：門旁穿木戶也。又音徒搆反。《禮記》：蓽門圭竇。鄭玄曰「竇門旁窬也，穿牆爲之，其形如圭」是也。《論文》作踰，越也，度也。踰非字體。

婬佚		與一反。《廣雅》：佚，樂也。《蒼頡篇》：佚，蕩也。

不睦		又作穆，同。亡竹、莫祿二反。《尚書》：九族既睦。孔安國曰：睦，和也。又曰：我其如睦。孔安國曰：睦，敬也。

邪僻		匹尺反。《詩》云：民之多僻。箋云：僻，邪也。案僻者謂爲事邪枉不中理也。

窯作		余昭反。《說文》云：燒瓦竈也。《通俗文》云：陶竈曰窯也。

怳忽		古文𦬺、㤺二形，同。呼晃反。慌忽，忘也。

宗族		子同反。所承也。《字林》：宗，尊也，亦主也。《廣雅》：宗，本也。《楚辭》：同姓曰宗。族，藂祿反。族，類也。《周禮》：四閭爲族。鄭玄曰：百家也。

○ 1.16.第十六卷

斐亹		孚尾、亡匪反。如有也。《詩》云：有斐君子。《傳》曰：斐，文皃也。《周易》：成天下之亹亹。劉瓛曰：亹亹猶微微也。

長跪		其詭反。《聲類》：跪，跽也。《釋名》云：跪，危也。兩膝隱地體危𨺙也。𨺙，音五結反。

軟夫		諸書作耎，同。而兗反。《漢書》云：軟弱不勝任作軟也。

卒無		子律反。《爾雅》：𣨛，終也。舍人曰：卒，病之終也。李巡曰：卒，事之已也。

恬澹		徒兼、徒濫反。《方言》：恬，靜也。《廣雅》：澹，安也。

呿提		又作㰦，同。丘庶反。秦言虛空也。

則蹷		或作𨇮，同。巨月、居月二反。《說文》：蹷，僵也。僵，卻偃也。《廣雅》：蹶，敗也。《論文》作蹶，古文躗，同。居衞、居月二反。《爾雅》：蹶，動也。案蹶，驚駭急疾之意也。蹶非此用。

間關		謂崎嶇辛苦得達之皃也，又亦設置也。

惈敢		古禍反。《廣雅》：勇也。《蒼頡篇》：惈，憨也。煞敵爲惈。《爾雅》：惈，勝也。孫炎曰：惈，決之勝也。今亦作果。憨，音胡濫反。

○ 1.17.第十七卷

秋穫		胡郭反。《說文》：穫，刈禾也。王逸注《楚辭》云：草曰刈，穀曰穫也。

嫈嫇		《字林》乙莖、茫莖反。心態也，亦細視也。《論文》作𥌽𥇋，未見所出。

黃髯		如廉反。髯，頬毛也。《釋名》云：頰耳旁曰髯，隨口動搖髯髯然也。《論文》有作髪字也。

𠮟之		齒逸反。《蒼頡篇》：叱，呵也。《禮記》「尊客之前不叱狗」是也。

逡巡		且旬反。《爾雅》：逡，退也。郭璞曰：逡巡，卻退也。

煜爚		由掬、弋灼反。《說文》：煜，光耀也。爚，火光也。《廣雅》：煜，熾也。《埤蒼》：煜，盛皃。《論文》作昱，日明也。爍，式灼反。字與鑠同，銷鑠也，並非此義。

桎梏		之實、公篤反。《周禮》：掌囚，凡囚，中罪桎梏。鄭玄曰：在手曰桎，在足曰梏也。

迴眄		忙見反。《說文》：邪視也。《方言》：自關而西秦晉之間曰眄。

填積		古文窴，同。徒堅反。填，滿也。《廣雅》：填，塞也。

即厭		於冉反。《字苑》：眠內不祥也。《蒼頡篇》：伏合人心曰厭。山東音於葉反。《說文》：厭，合也。字從厂，音呵旦反。

𤐸煑		古文𤌈、二形，同。扶逼反。《方言》：𤐸，火乾也。關西隴冀以往謂之𤐸。《說文》：以火乾肉曰𤐸。

○ 1.18.第十八卷

著圂		胡困反。《說文》：圂，厠也。《蒼頡篇》：豕所居也。字從口，豕在其中也，字意也。《論文》作溷。溷，濁也，亂也。溷非正體也。

稽留		古兮反。《字林》：稽，留也。稽，止也。

懸繩		《論文》多作鉉。胡犬反。舉鼎也。鉉非此用。繩未見所出。

能決		胡玦反。《說文》：下流也，又穿決也。

燒烙		力各反。謂燒煮物著之也。《論文》作爍，式灼反，銷也。爍非字義。

鷄鶩		莫族反。《爾雅》：舒鳧、鶩。郭璞曰:即鴨也。李巡曰:野曰鳧，家曰鶩。一名舒鳧。某氏曰在野翼舒飛遠爲鳧。

㭰距		今作𠲋，同。子累反。《廣雅》：㭰，口也。《字書》：鳥喙也。或作觜。《論文》作，撿諸經史無如此字，唯傅毅《七激》云「埴飲泉」作此字。音徐耎反。非字義。距，古文詎、岠二形，同。居呂、渠呂二反。《說文》：鷄足距也。

蚑蜂		巨儀反。《通俗文》：矜求謂之蚑蛷也。關西呼𧋛溲爲蚑蛷。溲，所誅反。《聲類》云：多足蟲也。

鵂鶩		許牛反。《爾雅》：怪鴟。舍人曰：一名怪鳥。一名鵂鶹，南陽名鉤鵒。《字林》：鴟，鵂也。

㹢玃		字體作𤠙，或作猳，同。音加。下居縛、居碧二反。《爾雅》：玃父善顧。郭璞曰：猳，玃也。似彌猴而大，色蒼黑，善玃持人，好顧眄也。《古今注》云：猨五百歲化爲玃也。《抱朴子》云「彌猴八百歲化爲玃，玃壽千歲」是也。

饕餮		古文䬢、叨二形，同。他高反。餮，正字作飻，同。他結反。《說文》：貪也。《左傳》：縉雲氏有不才子貪于飲食，冒於貨賄，斂積不知紀極，天下人民謂之饕餮。杜預曰：貪財曰饕，貪食曰飻也。

眼陷		《楚辭》：陷滯而不濟。王逸云：陷，沒也。案陷猶墜入也。《論文》作𥇌。此應近字也。

盪滌		古文𣻍，同。徒朗反，下徒歷反。盪滌謂洒器也。

鐵丳		《字苑》：初眼反。今之炙肉丳字也。《字略》云：以籤貫肉臠也。《論文》作鏟。鏟，削也。

爴裂		撿諸《字書》無如此字。案字義宜作攫，居碧、九縛二反。《說文》：爪持也。《禮記》：鷙蟲攫搏也。

拼度		古文、𩊖二形，同。補耕反。拼謂振繩墨也。

摶截		徒官反。《通俗文》：手團曰摶。《說文》：摶，團也。《聲類》：摶，捉也。《字林》剸截之剸作剸，音杜丸反。《論文》作揣，初委、都果二反，量也，度也。揣非義旨。

六駮		補角反。《爾雅》：駮如馬，倨牙，食虎豹。舍人曰:駮，多力獸也。《山海經》云：曲山有獸，狀如馬，白身，黑首，一角，虎爪，音如鼓，其名駮，食虎豹，可以禦兵。《詩》云「隰有六駮」是也。魏黃初三年，六駮再見於野。

齩齧		又作䶧，同。五狡反。《說文》：齩，齧骨也。《廣雅》：䶧，齧也。

䶩掣		又作𪘨，同。竹皆反。《通俗文》：齧挽曰䶩。《廣雅》：𪘨，齧也。

轢諸		力各、力的二反。《蒼頡篇》：轢，輾也。《說文》：車所踐也。

如苲		側挌反。案苲猶壓也。今謂以槽笮出汁也。

蹂塲		古文厹，同。仁求、仁柳二反。《通俗文》：踐穀曰蹂。《蒼頡篇》：蹂，踐也，熟躡也。

赭色		之野反。《三蒼》：赭，赤土也。《方言》：南楚東海之間或謂卒爲赭。郭璞言：衣赤也。

烹肉		普羹反。烹，煑也。《方言》：烹，熟也。嵩嶽以南陳潁之間曰烹。《儀禮》：凡煑於鑊中曰烹，於鼎曰升。

燂䐗		《聲類》作燂、燖二形，《字詁》：古文𤏝、鬻二形，今作燅，同。詳廉反。《說文》：燅，熱湯中瀹肉也。《通俗文》：以湯去毛曰鬻。《論文》作爓。案《說文》、諸詮之《蜀都賦》音皆余瞻反，又羊占反。《說文》：爓，火爓爓也。爓非今義。

磔牛		古文厇，同。知格反。《廣雅》：磔，張也。磔，開也。《說文》：磔，辜也。《爾雅》：祭風曰磔。孫炎曰：既祭，披磔，其牲以風散也。《論文》作挓，未見所出。

猛毅		牛既反。《尚書》：尚迪果毅。孔安國曰：煞敵爲果，致果爲毅。一曰有決也。

鐵杙		余職反。《爾雅》：樴謂之杙。杙，橜也。《論文》有作鐵棱，傳寫誤也。樴，徒得反。

踼突		今作逷，同。徒郎反。《說文》：搶也。《蒼頡篇》：駈馳皃也，亦失跡也。《聲類》：踼，跌也。案字宜作搪揬二形。

銅橛		巨月反。《說文》：橛，杙也。《論文》作鐝。《埤蒼》：磨，鐝也。《通俗文》云：磨齊曰鐝。鐝非今義。

發撤		除列反。《廣雅》：撤，壞也，亦去也。《儀禮》：辯乃撤豐。鄭玄曰：撤，除也。

噤戰		《字林》古文唫，同。渠飲反。《楚辭》：噤閉而不言。王逸曰：閉口不開爲噤也。

浹渫		下甲、丈甲反。浹渫謂冰凍相著也。《論文》作㳌，非體也。

搒抬		薄衡反，下又作笞，同。丑之反。《字書》：搒，捶也。《廣雅》：榜，笞，擊也。

忌憚		渠記反。《廣雅》：忌、恐，畏也。《說文》：忌，增惡也。憚，徒旦反。憚，難也。

俎割		莊呂反。《方言》：俎，几也。《字書》：肉几也。

蔚茂		於胃反。《蒼頡篇》：草木盛皃也。《論文》或作鬱，於屈反。《說文》：木藂生曰鬱也。

暴露		扶卜反。《說文》：暴，晞乾也。字從日從出卄米字意也。

○ 1.19.第十九卷

嚻塵		古文𠽸，同。許朝反。嚻，讙也。讙，諠譁也。《左傳》「湫隘嚻塵」是也。

無援		宇眷反。案援者，謂依據護助之言。

懷孕		古文𣎜，同。移證反。謂含實曰孕。《三蒼》：懷子也。《廣雅》：孕，㑗也。字從子乃聲。《論文》有作懷妊。如禁反。妊，孕也。

體胤		與振反。《爾雅》：胤，繼也。舍人曰：胤，繼世也。《說文》：胤，子孫相承續也。謂蕃育之稱也。

麚麀		古遐反。牡鹿也。《說文》：以夏至解角也。麋冬至解角也。麀，古文𪋎，同。於牛反。《爾雅》：牝鹿。牝，牸也。

有娠		書鄰反。娠謂懷胎也。書中亦作身㑗二形，通用也。

軍持		正言捃稚迦，此譯云瓶也。謂雙口澡灌也。《論文》作鍕𨨲，字無所出，猶俗作也。

岐道		古文㟚、𨙾二形，同。渠宜反。謂枝別義也。《爾雅》：道二達謂之岐。郭璞曰：岐道直出者也。《釋名》云：物兩爲岐，此道似之也。

搏鹿		補各反。案搏猶拊拍也。又云：夢與楚子搏。杜預曰：手搏也。《考工記》：搏，拍也。又搏取之也。

○ 1.20.第二十卷

抨則		又作拼，同。普耕反。《說文》：抨，彈也。猶言抨毛、抨弓等也。

尺蠖		烏郭、於攫二反。桑蟲也。《說文》：屈申蟲也。《爾雅》：蠖，尺蠖也。郭璞曰：蝍𧑙也。音子力、子六二反。一名步屈也。舍人曰：宋地曰尋桑也。

○ 1.21.第二十一卷

衣以		於欷反。案以衣被之曰衣。衣謂衣著也。

食以		又作𩚅，同。囚志反。謂以飯食設供於人曰食。

眵淚		充尸反。《說文》：𧂝兜，眵也。𧂝，莫結反。《論文》作𥄏，未詳。

結聹		乃泠反。《埤蒼》：耵聹，耳垢也。

俞多		弋朱反。《廣雅》：俞，益也。《小爾雅》：俞、慈、強，益也。

蝡動		如兗、如允二反。《說文》：蝡亦動。《淮南》「蜫蟲蝡動」是也。

崫起		魚屈反。《埤蒼》：特立也。《史記》「崫然獨立」、「塊然獨坐」是也。

○ 1.22.第二十二卷

骨幹		字體作䯎，同。歌旦反。䯎，助也，亦體也，骸骨也。

視占		之鹽反。《方言》：占，視也，亦候也。凡相候謂之占。占，瞻也。

○ 1.23.第二十四卷

辭訣		古穴反。《通俗文》：與死者別謂之訣。《字略》云：訣，絶也。

祈請		渠衣反。《廣雅》：祈，求也。《爾雅》：祈、云，告也，叫也。郭璞曰：祈祭者叫呼而請事也。孫炎曰：祈，爲民求福，叫告辭也。

捍挌		古文𢽎、𢧀、捍、仠四形，今作扞，同。胡旦反。捍，禦也。挌，古文㦴，同。古額反。挌，鬪也。挌，歫也。《說文》：挌，擊也。

智鍳		《字書》作鑑，同。古儳反。《廣雅》：鍳，炤也。鍳，鏡也。所以察形也。

刳腹		口孤反。《蒼頡篇》：刳，屠也。《方言》：刳，𠜓也。《說文》：刳，判也。《周易》：刳木爲舟。案刳謂空其腹也。

灰燼		似進、才刃二反。《說文》：謂火之餘木也。

孅指		古文攕，《字書》作纖，同。思廉反。《說文》：攕，好手皃也。孅，細銳也。《方言》：纖，小也，細也。梁益之間凡物小謂之纖也。

㱇然		所力反。《埤蒼》：恐懼也。《通俗文》：小怖曰㱇。《公羊傳》「㱇然而駭」是也。《論文》作懎，近字耳。又作嗇，歰也。嗇非此義。

間跱		古文歭，同。除理反。言獨立也。《廣雅》：歭，止也。《說文》：跱，躇也。謂踞止不前也。躇，音直如反。

便晴		古文夝、𣨾二形，同。藉盈反。《漢書》：天晴而見景星。孟康曰：晴，精明也。

○ 1.24.第二十五卷

豐渥		烏學反。《詩》云：顏如渥赭。《傳》曰：渥，厚也。

僂步		力主反。《通俗文》：曲脊謂之傴僂。《廣雅》：僂，曲也。

○ 1.25.第二十六卷

釀酒		女帳反。《三蒼》：米麵所作曰釀。《說文》：醞作酒曰釀也。

洮沙		徒刀反。案洮猶清汰也。《論文》作汰，土蓋反。《通俗文》：淅米謂之洮汰。

廬館		力居反。《小爾雅》云：廬，寄也。謂寄止也，亦別舍也。黃帝爲廬，以避寒暑。春秋去之，冬夏居之，故云寄止也。《釋名》云：寄止曰廬。廬，慮也。取其止息覆慮也。館，古玩反，客舍也。《周禮》：五十里有館，有委積，以待朝聘之客。字體從食官聲。

調投		徒吊反。《廣雅》：調，欺也。調，賣也。啁，調也。

凌㑥		力升反。《廣雅》：凌，暴也，犯也，侮也。《蒼頡篇》：凌，侵也。㑥，又作敡，同。以豉反。《蒼頡篇》：㑥，慢也。謂平㑥也。《說文》：㑥，輕也。今亦作易。

○ 1.26.第二十八卷

噏風		古文歙、噏二形，今作吸，同。羲及反。《廣雅》：吸，飲也。《說文》：內息也。謂氣息入也，亦引也。

兵伍		兵，威也。五刃爲兵。下吾魯反。《周禮》：五人爲伍。鄭玄曰：伍，衆也。《論文》作仵，吾古反。逆也。仵非字義。

謇吃		古文𧪤、謇二形，今作寋。《聲類》作𧮈，又作𠚲，同。居展反。《方言》：謇，吃也。楚人語也。《周易》：謇者難也。《論文》作蹇，跛蹇也。蹇非此義。吃，古文𣢆，同。居乞反。氣重言也。《通俗文》：言不通利謂之𠚲吃。

深濬		古文𣽊、𣼂二形，今作浚，同。私閏反。濬，深也。

堅著		治略反。堅，牢也。相著也。

○ 1.27.第二十九卷

襞鬱		卑赤反。《說文》：韏衣也。《廣雅》：襞，屈也。韏，音丘阮反。

梁抨		力將反。謂撗梁也。抨，皮兵反。《埤蒼》：抨，搨也。謂獨坐板牀也。《釋名》云：抨，平，以板作之，其體平正也。

○ 1.28.第三十卷

大辟		古文𨐨、𠮃二形，同。脾尺反。《字林》：辟，法也。《韓詩》：或辟四方。辟，除也。字從尸口辛。尸辛者，制其罪，口用法也。《論文》作邪僻字，非也。

祜利		胡古反。《詩》云：受天之祜。箋云：祜，福也。《爾雅》：祜，厚也。

觚枝		古胡反。案觚猶枝本也。未詳何語也。

雷霆		達頂、達丁二反。《周易》：鼓之以雷霆。劉瓛曰：霆，雷也。震爲雷，離爲電。《爾雅》：疾雷爲霆霓。郭璞曰：雷之急激者也。《蒼頡篇》：霆，霹靂也。《公羊傳》「有霆擊夷伯之廟」是也。

○ 1.29.第三十一卷

紹胄		治又反。《字林》：胄，胤也。胤，嗣也，謂繼嗣先世也。

○ 1.30.第三十二卷

參倍		錯耽反。《廣雅》：參，三也。《方言》：參，分也。齊曰參。郭璞曰：謂分割也。倍，蒲乃反。《廣雅》云：倍，半也。謂生兩曰倍也。

讖記		楚蔭反。《三蒼》：讖，秘密書也。出河洛。《說文》：讖，驗也。謂占後有效驗也。

珠璣		居沂、渠氣二反。《說文》：珠之不圓者也。《字林》：小珠也。

錠光		大徑反。案《聲類》：無足曰鐙，有足曰錠。亦言然燈佛是也。

○ 1.31.第三十三卷

禮貺		吁誑反。《爾雅》：貺，賜也。郭璞曰：謂賜與也。

萎爛		於危反。《聲類》：草木菸也。《廣雅》：蔫、萎，菸也。

懾伏		古文慹，或作讋、㒤二形，同。占涉反。《字林》：懾，服也。《禮記》：而氣不懾。鄭玄曰：懾，恐懼也。又曰：貧賤而知好禮則意不懾。鄭玄曰：懾猶怯惑也。

𥔧磲		案字體宜作「磫𥗫」二形，子容、其俱反。《廣雅》：磫𥗫，礪石也。《通俗文》：細礪謂之磫𥗫。礛䃴治玉，磫𥗫治金。《淮南子》云「待礛䃴而成器」是也。

鹹鹵		胡緘反。《說文》：鹵謂西方鹹地也。天生曰鹵，人生曰鹽。鹽在東方，鹵在西方也。又《釋名》云：地不生物曰鹵。

溝𦩱		古文𦪖、𦩱二形，今作塖，同。余陵反。《說文》：塍，稻田畦也。《史記》：大曰隄，小曰塍。《廣雅》：塍，隄也。《蒼頡篇》：塍，畔也。《論文》作，非體也。

垣牆		宇煩反。垣謂四周牆也。《釋名》云：垣，援也。人所依阻以爲援衛也。牆，障也。所以自障蔽也。

○ 1.32.第三十五卷

隱須		正字作㥯，同。於靳反。《說文》：有所據也。

○ 1.33.第三十六卷

錮石		古護反。《說文》：錮，鑄塞也。

拯拔		蒸上聲。《說文》：拯謂上舉也。救助也。出溺也。

○ 1.34.第三十七卷

痿熱		又作𣨙，同。於嬀反。謂黃病也。《禮記》：哲人其痿。鄭玄曰：痿，病也。

所罥		《三蒼》：古文作𦌾，同。古泫反。取獸繩也。《論文》作衒，行賣也。非今所用。

○ 1.35.第三十八卷

形兆		除矯反。《國語》註云：兆，見也，形也。案兆者，猶機也。事先見者也。

分解		扶問、胡賣反。分謂分別，解謂縫解也，接中也。

作摸		又作摹，同。莫奴反。摸，法也，亦規也。謂掩取象也。

自潰		古文殨，同。胡對反。《說文》：潰，漏也。《蒼頡篇》：潰，旁決也。

○ 1.36.第三十九卷

庇其		方利反。《方言》：庇，寄也。《通俗文》：自蔽曰庇。《爾雅》：庇，休廕也。孫炎曰：庇覆之廕也。

○ 1.37.第四十卷

稻茅		亡苞反。《說文》：茅，菅也。

竿蔗		古寒、諸夜反。甘蔗也。《通俗文》「西域出蒲萄，荊州出竿蔗」是也。

福祚		徂故反。《國語》：天地之所祚。《賈逵》曰：祚，祿也，又位也，報也。

擿口		他狄反。案擿亦剔也，謂挑剔也。擿，冶之也。擿，除也。

○ 1.38.第四十一卷

玷中		都蕈反。言文如玷也。

木榍		又作楔，同。先結反。《說文》：楔，櫼也。子林反。今江南言櫼，中國言㞚。楔，通語也。㞚，音側洽反。

駑馬		怒胡反。《廣雅》：駑，駘也。謂馬中鈍者也。伯樂云：大頭短喙一奴也，腳不開屈玄目二奴也，小口短叉三奴也。《禮記》「凶年乘駑馬」是也。駘音待。

○ 1.39.第四十二卷

胞胎		補交反。《說文》：胞，兒生裹也。

蛇虺		古文虫、螝二形，同。呼鬼反。毒蟲也。《山海經》：即翼之山多蝮虺。郭璞曰：色如綬文，鼻上有針，大者百餘斤。一名反鼻也。《爾雅》揵爲舍人曰：江淮以南曰蝮，江淮以北曰虺。《莊子》：虺二首。《韓非子》曰：虫有螝者，一身兩口，爭食相齕，遂相殺也。又《爾雅》讚曰：虵之殊狀，其名爲虺，其尾似頭，其頭似尾，虎豹可踐，此難忘履。

○ 1.40.第四十三卷

牝牡		脾盡、脾死二反。《說文》：畜母也，雌也。牡，莫走反。《說文》：畜父也，雄也。《詩》云：駒駒牡馬。按《詩》《傳》曰：飛曰雄雌，走曰牝牡。至於雉鳴求其牡，則飛鳥亦有牝牡，不但走者也。

○ 1.41.第五十三卷

鏇師		《難字》作擐，同。囚絹反。謂以繩轉軸裁木爲器曰鏇。經文作旋，非體也。

淡飲		徒甘反，於禁反。謂匈上液也。《論文》亦作陰。

肪𦙽		先安反。《廣雅》：𦙽，脂肪也。《通俗文》：在腰曰肪，在胃曰𦙽也。

青瘀		於豫反。《說文》：瘀，積血也。《廣雅》：瘀，病也。

鑽燧		又作鐆，同。辭醉反。火母也，謂取火者也。《論語》：鑽燧改火。孔安國曰：一年之中鑽燧各異木也。《世本》：造火者，燧人也。因以爲名。

尋繹		夷石反。《論語》：繹之爲貴。馬融曰：尋繹行之爲貴也。《方言》：繹，理也。《三蒼》：繹，抽也，解也。

妖冶		余者反。謂鮮眀莊飾也，傲雅自得也。

哆字		借音都餓反。依字，《說文》：殆可反。張口也。《字林》丑亞、丑加二反。

扡字		太何、徒可二反。依字，《說文》：扡，曳也。《廣雅》：扡，引也。拕，船尾也。

醝字		才何反。依字，《通俗文》：白酒曰醝也。

濕麼		莫可反。秦言石。《論文》作尛，俗字也。

○ 1.42.第五十五卷

診病		《字林》：諸刃反。診，視也。《聲類》：診，驗也。謂看脈候也。

○ 1.43.第五十八卷

姣輸		古文𡠀，同。古飽反。《詩》云：姣人嫽兮。案姣猶妖媚不實也，謂面從也。

○ 1.44.第五十九卷

薜荔		蒲細、來計反。此譯言餓鬼也。依字，薜荔，香草也。其狀如韭，生山石也。

箭鏑		都狄反。《說文》：矢鋒也。《史記》：鋒鏑。或作鍉。鍭鏑也。《釋名》云：鏑，敵也，可以禦敵也。齊謂之鏃，言其所中皆族滅也。

深峭		今作陗，或作𡌔，同。且醮反。《廣雅》：峭，急也。《通俗文》：峻阪曰峭。山陵險陖亦謂之峭。

○ 1.45.第六十卷

慍心		於問反。《廣雅》：慍，恚也。《蒼頡篇》：恨也。《說文》：怒也。

○ 1.46.第六十二卷

蠱道		工戶反。《周禮》：庶氏掌除毒蠱。鄭玄曰：毒蠱蟲物病害人。蟲在皿中字意也。

譴責		去戰反。《蒼頡篇》：譴，呵也。《廣雅》：譴，怒也。《說文》：譴，謫問也。文中有作詰責。《廣雅》：詰、責，問也。

瞢瞽		亡登反。郭璞注《山海經》云：瞢，盲也。《周禮》鄭玄曰：瞢瞢，無光也。經文有作盲瞽。瞽，公戶反。鄭玄注《周禮》云：無目謂之瞽。

○ 1.47.第六十三卷

給恤		又作卹，同。思律反。振，恤也。謂以財物與人也。《爾雅》：恤，憂也。孫炎曰：恤，救之憂也。《說文》：恤，火。也。

○ 1.48.第六十七卷

眼瞎		正字作𥈎，同。火鎋反。《字書》：一目合也。

手麾		今作撝，同。呼皮反。舉手曰麾，謂手之指也。以旌旗指麾衆，因以名焉。

○ 1.49.第七十二卷

偃蹇		巨偃、居免二反。《廣雅》：偃蹇，夭矯也。謂自高大也。《釋名》：偃息而臥，不執事也。蹇，跛蹇也。病不能作事，今託似此也。

傲慢		五到反。《廣雅》：傲，慢也。謂不敬也。字書：傲，倨見㑥也。謂輕㑥也。字體從人敖聲。

甫當		弗禹反。《爾雅》：甫，我也，始也。當，終也。

揆則		渠癸反。謂準象之也。《爾雅》：揆，度也。孫炎曰：揆，商度也。則，法也。

○ 1.50.第七十七卷

庠序		徐陽反，下古文䦽，同。徐舉反。舉也。謂儀容有法度也。周曰庠，夏曰序。《白虎通》曰：庠之言詳也，以詳禮儀之所也。序者，序長幼也。

機會		居衣反。《說文》：主發之機也。亦先見也。《周易》：樞機之發，榮辱之主。《莊子》「鑿木爲機械者必有機心」是也。會，古文合，同。胡外反。《爾雅》：會，對也。謂相當對也。又會亦聚也，合也。

虜掠		力古反，下力尙反。虜，獲取也，服也，戰而俘獲也。掠，掠刧財物也。謂虜掠奪取物也。

餌食		如志反。《蒼頡篇》：餌，食也。案凡所食之物皆曰餌。

𤻘疹		於近、之忍反。皮上小起痕跡也。今俗亦謂肉斗腫起爲𤻘疹，或言𤻘䏖。《說文》：䏖，瘢也。音丈忍反。《論文》作隱軫，非體也。

○ 1.51.第八十卷

級其		羇立反。級，次也，謂階之等數名曰級。師旋，斬首一人，賜爵一級，因名賊首爲級也。

是捄		《字詁》：古文𧧷、捄二形，今作救，同。居又反。救，助也。

○ 1.52.第九十三卷

委佗		於危反，下徒何反。《廣雅》：委佗，窊邪也。《爾雅》：委委佗佗，美也。郭璞曰：佳麗美豔之皃也，亦平易自得也。

撓色		乃飽反。《廣雅》：撓，亂也。《說文》：撓，擾也。

○ 1.53.第九十五卷

迂迴		禹俱、一禹二反。迂，避也，遠也，亦廣大也。

石𦉏		古文、二形，或作，同。呼嫁反。《說文》：𦉏，裂也，坼也。謂石壁小開也。

○ 1.54.第九十七卷

躊躇		又作㦞，同。腸留反，下或作𣦡，同。腸於反。《廣雅》：躊躇，猶豫也，躑躅也。

相和		胡臥反。相譍也。《詩》云：唱予和女。《周易》「鳴鶴在陰，其子和之」是也。

○ 1.55.第九十九卷

有掍		孤本、骨門二反。謂繩之轉絃者也。今亦名關爲掍子。字從昆。又作𢱧。蒲結反。《廣雅》：𢱧，轉也。字從𣬉，音毗。

窳墯		余乳反。《爾雅》：窳，勞也。郭璞曰：勞苦者多墯窳也，亦嬾也。言嬾人不能自起，如瓜瓠在地，故字從㼌。又懶人恆在室，故從穴。《論文》或作嬾字也。

澇水		盧導反。謂水雨泛澇也。

○ 1.56.第一百卷

彌窒		古文懫，同。丁結、豬栗二反。秦言善知識。依字，窒，塞也。一本作彌多羅尼子，亦是梵言訛轉耳。

## 一切經音義卷第十大乘論

○ 1.般若燈論

○ 1.1.第一卷

如蔑		眠結反。《埤蒼》：析竹膚也。《聲類》：蔑，𥵨也。今蜀土及關中皆謂竹蔑爲𥵨，音彌。析音思歷反，字從斤分木爲析，今俗作㭊，皆從片。

纈目		賢結反。謂以絲縛繒染之，解絲成文曰纈。

檀札		莊黠反。《三蒼》：杮，札也。今江南謂斫削木片爲杮，關中謂之札，或曰杮札。杮，音敷廢反。

○ 1.2.第二卷

𩱭𩰿		《聲類》作甑，又作䰝，籀文作𩱭，同。子孕反，下籀文作𩱭，同。才心反。《字林》：甑，炊器也。鬵，大釜也。一曰䰛，大上小下若甑也。

○ 1.3.第三卷

窯師		以招反。《說文》：燒瓦竈也。《通俗文》「陶竈曰窯」是也。

䂎逐		千筭、七鸞二反。䂎，鋋也。䂎，擲也。今江南傒人工用䂎。鋋，音蟬。傒，苦奚反。

嗢羯		烏沒反，下居謁反。

○ 1.4.第四卷

紫礦		古猛反。謂波羅奢樹汁也。其色甚赤，用染皮㲲等是也。

銛利		息廉反。《廣雅》：銛，籤利也。刀銳曰銛也。

○ 1.5.第五卷

後攏		力東反。《說文》：攏，㩜也。《三蒼》：所以盛禽獸欄㩜也。

犎牛		《漢書》《西域傳》有犎牛。鄧展曰：脊上有肉鞍如槖駝。《難字》作犎，音妃封反。今有此牛，形小，髆上有犎是也。

垂胡		又作𩑶、𠴱二形，同。戶孤反。《說文》：胡謂牛頷垂下者也。《論文》作壷，非體也。

○ 1.6.第十卷

生莞		工端反，又音桓。此草外似蔥、內似蒲而圓。《廣雅》謂之蔥蒲，可以爲席，生水中。今亦名莞子也。

箭笴		工旱反。《字林》：箭，莖也。《論文》作竿，非也。

甐堅		又作𥳞，同。力鎮、力珍二反。《爾雅》：甐，堅中。郭璞曰：甐，竹名，其中堅，可以爲席。

○ 1.7.第十一卷

明帆		又作颿、𩗋二形，同。扶劒、扶嚴二反。《釋名》：隨風張幔曰帆。今或用布若簿若席爲之也。

○ 1.8.第十二卷

蟾蜍		之鹽反，下以諸反。《爾雅》：蟾蠩。郭璞曰：似蝦蟇，居陸地。淮南謂之去父，此東謂之去蚥。蚥，音方可反。江南俗呼蟾蠩。蠩，音食餘反。

○ 1.9.第十三卷

迦逋		補胡反。此言白鴿地也。

○ 2.大莊嚴經論

○ 2.1.第一卷

懍厲		力甚反。下宜作悷，力計反。《埤蒼》：懍淚，悲吟皃也。又懍者，顏色懼皃也。《方言》：懍，敬也。

攘袂		而羊反。攘，除也。下彌蔽反。《字苑》云：袂，褾也，衣袖也。謂揎衣袒出臂爲攘袂也。

閑裕		揄句反。裕，緩也。《廣雅》：裕，寬也。亦優足也。

愀然		又作湫，同。在酒反。《禮記》云：孔子愀然作色。謂顏色變動之皃也。

鵄鵂		尺脂反，下許牛反。《爾雅》：鵅忌欺。郭璞曰：今江東呼鵄鵂爲鉤鵅，怪鳥也。晝盲夜視，關西名訓侯，山東名訓狐也。

○ 2.2.第二卷

黔毗		渠炎反。依字，黔，黑首也。

儲積		直於反。《說文》：儲，偫也，稸也，待也。偫，直里反。

棖上		宅庚反。案棖猶柱也。浮圖棖皆作此。《說文》：棖，材也。

地跌		徒結反。《廣雅》：跌，差也。《字書》：跌，失跖也。跌，蹶也。

匍匐		步胡反，下蒲北反。《說文》：匍匐，手行也。亦顛蹷盡力。

親昵		又作暱，同。女乙反。《爾雅》：昵，近。又云：昵，焏也。親昵亦數近也。焏，音祛記反。

倚俹		於蟻反。倚猶依也。下烏訝反。《字書》：俹，倚也。今言俹息、俹臥皆是也。

羂弶		《三蒼》作𦌾，又作罥，同。古犬反。《聲類》：罥以繩係取獸也。下渠向反。《韻集》云：施罥於道。弶，今田獵家施弶以張鳥獸，其形似弓者也。《論文》作摾，俗字也。

自擺		《字書》作捭，同。補買反。《說文》：兩手掣也。《廣雅》：擺，開也。

可祛		丘居反。《廣雅》：祛，除去也。

爆火		方孝、普剝二反。《聲類》：爆，燌起也。郭璞注《山海經》云：爆謂皮散起也。

愧踖		子亦反。踧踖也，亦畏敬也，謂恭敬之皃也。

○ 2.3.第三卷

剽掠		芳妙反。《說文》：剽，刺也。《廣雅》：剽，剝也。《蒼頡篇》：剽，截也。下《聲類》作剠，同。力尙反。抄掠也。

雊呼		故豆反。《說文》：雄之鳴爲雊也。《廣雅》：鴝，鳴呼也。

掐傷		枯狹反。又作㓣，口洽反。《通俗文》：爪按曰掐。《韻集》作㓣，入也。江南今有㓣寳器，當作此。

惶悸		古文痵，同。其季反。《說文》：氣不定也。《字林》：心動曰悸。

窳墯		榆乳反。嬾惰也。《爾雅》：窳，勞也。郭璞曰：勞苦者多窳惰也。

上眄		莫見反。《蒼頡篇》：旁視也。《說文》：眄，邪視也。

瓌瑋		又作瓌傀二形，同。古迴反。《廣雅》：瓌偉，奇玩也。瑰，美也，盛也。

勁勇		居盛反。《字林》：勁，強也。字從力巠。

鼻㨊		初委反。《通俗文》：捫摸曰㨊。《論文》作揣，初委、都果二反。揣，量也。敁，揣也。敁，音丁兼反。揣非此用。

妖嬳		又作𡝩，同。於驕反。壯少之皃也。《說文》：妖，巧也。下於縛反。今江南謂作姿名嬳伊，山東名作嬳也。

逶迤		又作委、蟡二形，同。於爲反，下又作佗，同。達何反。《廣雅》：委佗，窊邪也。謂行可逶曲也。窊，於瓜反。

妖𧒣		魚列反。灾也。《說文》：衣服歌謡草木之怪謂之妖，禽獸蟲蝗之怪謂之𧒣。《論文》作孽，庶子也，亦古字通用。

熠燿		弋入反，下弋灼反。《字林》：熠燿，盛光照也。《詩傳》曰：熠燿，鮮明也。亦螢火也。

唧唧		子栗反。《通俗文》：唧唧，鼠聲也。亦閙猥也。《論文》作叱，非也。

骨陷		《廣雅》：陷，坑也。陷，沒也。經文作𩓟，非也。

菸瘦		《韻集》一餘反。今關西言菸，山東言蔫。蔫，音於言反。江南亦言𣨙，𣨙又作萎，於爲反。菸邑，無色也。今取其義。《論文》作，未詳字出。

苦酷		古文俈、、焅三形，今作酷，同。口梏反。《說文》：酷，急也。苦之甚曰酷，亦暴虐也。《白虎通》曰：酷者，極也。敎令窮極。

○ 2.4.第五卷

鄙褻		古文絬、媟、𣊓、渫四形，同。思列反。褻，鄙陋也。褻，黷也。

干㒻		亡北反。㒻沒猶抵觸也。《說文》：㒻，突前也。今皆作冒。

陰晴		又作暒、殅二形，同。自盈反。《聲類》：雨止也。《論文》作𩄆，非體也。

○ 2.5.第六卷

愧䩙		又作鞙、𩉥二形，同。胡犬反。《釋名》：鞙，懸也。懸縛物也。

還襲		古文㦻，同。辭立反。襲，重也，因也，受也，合也，及也。

相磋		且何反。《詩》云：如切如磋。《傳》曰：治象曰磋。謂治璞之名。

礭然		《字書》作碻，同。口角反。《周易》：夫乾礭然。注云：礭，堅皃。

○ 2.6.第七卷

瘳降		勅流反。瘳，差也，愈也。《尙書》「王翌日乃瘳」是也。

譖毀		側禁反。譖，讒也。一云：旁入曰譖也。《廣雅》：譖，毀也。

○ 2.7.第八卷

䫌面		普米反。《說文》：䫌，傾頭也。《蒼頡篇》：䫌，不正也。經文作俾，非體也。

○ 2.8.第十卷

昞著		又作昺、炳、苪三形，同。碧皿反。《廣雅》：昺，明也。著，顯也。

聳翮		古文竦、𢥵、慫三形，今作聳，同。先勇反。聳謂前上也。下胡革反。《爾雅》：羽本謂之翮。鳥羽根也。《說文》：羽莖也。

○ 2.9.第十一卷

樘觸		丈庚反。《說文》：樘，柱也。又作棖。棖觸，又嫽㲂。㲂觸亦作敞。

𧊳螫		知列反，下式亦反。《字林》：𧊳，螫也。《說文》：螫，蟲毒也。又音呼各反，山東行此音也。

抗衡		苦浪反。《說文》：抗，扞也。強也。衡，平也。

羸瘠		古𤹠、㾊、膌三形，同。才亦反。《說文》：瘠，瘦也。亦薄也。

○ 2.10.第十二卷

㵕沒		所蔭反。《廣雅》：㵕，盡也。《說文》：㵕，下漉也。字從參。

蝗蟲		胡光、胡孟二反。阜螽，蝗也。今人謂蝗子爲螽子。小曰蝩，大曰蝗也。《論文》作蟥，非體也。蝩，之容反。

花茸		而容反。《說文》：茸，草茸也。《論文》作毦，而志反。矟上垂毛曰毦。

○ 2.11.第十三卷

中嚏		又作䶍，同。丁計反。《蒼頡篇》：嚏，噴鼻也。《詩》云：願言即嚏。箋云：汝思我心，如是我即嚏。今俗文嚏云人道我，此亦古遺語也。

庭燎		力燒反。《周禮》：供墳燭庭燎。鄭玄曰：墳，大也。樹於門外曰大燭，門內曰庭燎。天子百，公五十，侯、伯、子三十也。《論文》作𤊟、錠二形，下作鐐，並非也。

香匳		又作籢、𢶧二形，同。力占反。《韻集》云：匳，斂也。收斂物也。《三蒼》：盛鏡器名也。今粉匳、棊匳皆是也。

鑱刺		仕衫反，下千亦反。《說文》：鑱，銳也。今江南猶言鑱刺也。《論文》作攙，非體也。

○ 2.12.第十四卷

鼻衄		女六反。《說文》：鼻出血也。今呼鼻血爲衂鼻也。

○ 2.13.第十五卷

諠譁		虛元反，下呼瓜反。《三蒼》：讙，言語䛬䛬也。譁，言語譊譊也。䛬，音徒刀反。

○ 3.攝大乘論

○ 3.1.第一卷

通敏		眉殞反。通，洞也。敏，達也。《廣雅》：通、明，徹也。敏、捷，疾也。

披閱		餘說反。簡，閱也。《小雅》：閱，具也。具數於門中曰閱也。

成㲉		又作殼，同。口角反。吳會間音哭，卵外堅也。凡物皮皆殼，尙在卵中謂之㲉，出㲉以後名之鷇，音寇。《爾雅》：生哺𪅏。郭璞曰：謂須母𩚅也。

厭惡		於焰反。厭，足也，㤥也。下於路反。《廣雅》：惡，憎也，懀也。懀，音一外反。㤥，胡代反。

彼勿		無鬱反。《詩》云：勿仕行救。注云：勿，無也。

屬耳		之欲反。《國語》：恐國人屬耳於我。韋昭曰：屬，注也。《漢書音義》曰：屬，近也。《詩》云「無易由言，耳屬于垣」是也。

○ 3.2.第二卷

𦙘柯		又作𤵋，同。竹尸反。

鞞世		陛奚反。

沉麝		神夜、是亦二反。形如小麋，䐡有香也。

彎弓		於關反。《小爾雅》：控彎挽引也。

○ 3.3.第三卷

所詮		且全反。《通俗文》：擇言曰詮。《說文》：詮，具也。《淮南子》云：詮言者，所以譬類人事與相解喻也。

○ 3.4.第五卷

彌彰		又作暲，同。諸揚反。《廣雅》：彰，著也，明也。

乍起		仕嫁反。《廣雅》：乍，蹔也。《蒼頡篇》：乍，兩辭也。

○ 3.5.第六卷

預立		古文預、忬二形，今作豫，同。余據反。先辦也。預猶備也。逆爲之具，故曰預也。

輕蔑		字體作懱，同。莫結反。《說文》：懱，輕㑥也。

○ 3.6.第七卷

練摩		古文鍊、𣿊、練三形，今作湅，同。力見反。《說文》：鍊，治金也。下古文劘、攠二形，同。莫羅反。《易》云：堅柔相摩。注云：相切摩也。《爾雅》：石謂之摩。郭璞曰：玉石被摩，猶人修飾也。《論文》作磨，磑也。

藤譬		達曾反。《廣雅》：藤，藟也。今呼草蔓延如葛藟者爲藤。

○ 3.7.第九卷

室家		書逸反。《禮記》：三十，壯有室。鄭玄曰：有室，有妻也。故妻稱室。案室，戶內房中也。《論語》「由也，升堂未入於室」是也。家，居也。

後登		都恆反。登，升也，進也，亦成也。

善枙		又作軛，同。於革反。謂轅端壓牛領者曰軛。軛，槅也。

沮壞		才與反。《蒼頡篇》：沮，漸敗壞也。《論文》多作俎，側呂反。貯醘器也，又置肉机也。俎非此義。

諧遂		胡皆反。諧，和也。《說文》：諧，合也。遂，成也。成，就也，亦從也。

○ 3.8.第十一卷

以楔		又作榍，同。先結反。《說文》：楔，攕也。音子林反。今江南言楔，通語也。

拙訥		古文吶，同。奴骨反。訥，遲鈍也。《說文》：訥，難也。

扣擊		去後反。扣亦擊也。《廣雅》：扣，持也。

○ 3.9.第十四卷

蓄聚		又作稸，同。恥六反。蓄，積也。《廣雅》：蓄，聚也。

瘵其		側界反。《爾雅》：瘵，病也。《三蒼》云：今江東呼病皆曰瘵，東齊曰瘼。

○ 3.10.第十五卷

所鎮		知陣反。《說文》：鎮，厭也。亦安也。

乘除		實升反。乘，計也，亦升也。除，去也。

調鼎		都挺反。如湯時伊尹也。《說文》：鼎者，三足兩耳，和五味之寳器也。案鼎者，所以烹飪飲食也。

○ 4.十住毗婆沙論

○ 4.1.第一卷

嘔血		又作歐、㖃二形，同。於口反。歐，欲吐也。江南或謂歐爲歐𠹍，𠹍音容。《釋名》云：嘔也，將有所吐脊曲傴也。

淋下		力金反。《說文》：淋，以水沃也。郭璞注《三蒼》：淋、漉，水下也。

瘭疽		俾遙反，下且餘反。《廣雅》：瘭，㿈成也。《說文》：疽，久㿈也。《論文》作□，非體也。

𨥨戟		又作𢦵、矛二形，同。莫侯反，下居逆反。《說文》：首矛長二丈也。戟，有枝兵器也。

鐵剗		又作鏟，同。初限反。《說文》：平鐵也。《廣雅》：剗，削也。《聲類》云：剗，平也。方刃施柄者也。

鐵槍		千羊反。《三蒼》：木兩耑銳曰槍。《說文》：槍，歫也。《論文》作鏘，鈴聲也。鏘非字體。

蒺䔧		自栗反，下力尸反。《爾雅》：薋蒺䔧。即布地蔓生，子有三角者也。《論文》從金作𨪏鏫二形，非也。

鐵臼		渠九反。《易》云：黃帝斷木爲杵，穿地爲臼。《論文》作鍜，非體也。

𤜴鼠		餘繡反。似彌猴而大，蒼黑色。江東養之捕鼠，爲物捷健也。

㹢玃		又作猳，同。古遐反，下居縛反。《說文》：大母猴也。善攫持人，好顧眄也。

蛟虯		音交。有鱗曰蛟龍，其狀魚身如蛇尾，皮有珠。下渠周反。《廣雅》：有角曰虯龍，無角曰螭龍。謂黑身無鱗甲者也。

鴈鶩		音木。《爾雅》：舒鳧鶩。李巡曰：野曰鳧，家曰鶩。鶩即鴨也。

慍恨		於問反。《說文》：慍，怨也。《論語》：人不知而不慍。何晏曰：慍，怒也。

○ 4.2.第二卷

矯異		几小反。假稱謂之撟。撟，詐也。非先王之法曰撟。今皆作矯。

巉巖		仕咸反，下又作礹。《廣雅》：巉巖，高也。

曲隈		烏迴反。《說文》：水曲隈也。隈謂隱蔽之處也。

峻峭		又作陗，或作𡌔，同。且笑反。《通俗文》：峻阪曰峭。山陵險峻亦謂之峭也。

○ 4.3.第五卷

埤助		或作朇，同。避移反。《說文》：埤，增也。厚也，補也，亦助也。

鱣魚		知連反。《爾雅》：鱣，大魚也。口在頷下，體無鱗甲。大者二三丈。江東名黃魚也。

○ 4.4.第六卷

傲誕		五到反，下徒亶反。傲，慢也，謂不敬也，輕偒也。誕，謾也。放誕，欺也。

深榛		仕巾反。《說文》：藂大也。《廣雅》「木藂生曰榛」是也。

如縶		知立反。《詩》云：縶之維之。《傳》曰：縶，絆也。謂拘執也。兩足不相過謂之縶也。

○ 4.5.第十卷

符撽		音扶。《字林》：符，信也。謂分而合之曰符。字從竹。漢制，以竹長六寸，分而相合爲信。竹取歲寒不變以布德也。又用銅，君臣同心也。下奚的反。《說文》：二尺書也。撽書者，所以罪責當伐者也。又陳彼之惡，說此之德，曉慰百姓之書也。撽者，皎也。明言此彼令皎然而識之也。

田隖		烏古反。《說文》：小障也。亦小城也。

○ 4.6.第十四卷

行旅		閭舉反。《左傳》：羇旅之臣。杜預曰：羇旅，寄客也。

填瑠		又作窴，同。徒堅、徒見二反。《廣雅》：填，塞也。亦滿也。《論文》從玉作瑱，他見反。瑱，塞耳也。

○ 5.大乘莊嚴經論

○ 5.1.第二卷

讋怖		章葉反。懼也。《說文》：失氣也。《漢書》「凶奴讋焉」是也。

須潰		古文殨，同。胡對反。《蒼頡篇》：貴，旁決也。《說文》：潰，漏也。

○ 5.2.第六卷

凹凸		《蒼頡篇》作䆟𥥌，同。烏狹反，下徒結反。䆟，墊下也。𥥌，突也。《字苑》作凹，陷也。凸，起也。

○ 5.3.第十卷

螽蟴		古文𧕠，同。止戎反，下徙移反。《詩》云：螽蟴羽。《傳》曰：螽蟴，蜙蝑也。亦即蝗也。俗名春黍，今江北通謂螽蝗之類曰蝩，亦曰簸蝩。蝩，音之凶反。

○ 6.十地論

○ 6.1.第一卷

芒然		莫唐反。案芒然，冥昧不明也。《莊子》「芒然無所見」是也。

捭羅		補奚反。《經》中或作卑羅，或作閉羅，皆一也。

嘶字		又作𧬊，同。先奚反。言梵本嘶字如師子形相也。依字，《埤蒼》：嘶，聲散也。亦悲聲也。

○ 6.2.第四卷

厚曀		於計反。《釋名》：曀，翳也，言雲氣隱翳使不見物者。

瀑水		蒲報反。《蒼頡解詁》云：水濆起曰瀑也。

○ 6.3.第五卷

捫摸		莫奔、莫本二反。《聲類》：捫，摸也。《字林》：捫，撫持也。案捫持謂手把執物也。

○ 6.4.第八卷

溉灌		歌賚反。《說文》：溉，灌也。灌，注也。

○ 7.地持論

○ 7.1.第一卷

耆宿		巨伊反。《禮記》：六十曰耆。《釋名》：耆，指也。謂指事使人不自執役也。宿，久也。

倡伎		齒羊反。《說文》：倡，樂也。《蒼頡篇》：倡，俳也。俳，戲也。

農商		古文農、莀二形，同。奴冬反。《說文》：農，耕也。

明哲		又作喆、悊二形，同。知列反。《爾雅》：哲，智也。《方言》：齊、宋之間謂智爲哲。哲，明了也。

悲惻		《聲類》作𢝔，同。楚力反。《說文》：惻，痛也。謂惻然心中痛。

堪耐		奴代反。《蒼頡篇》：耐，忍也。

林藪		蘇苟反。散木曰林，澤無水曰藪。又大澤水希者也。

聽訟		他定反。聽謂察是非也。訟，急也。《周禮》：以五聲聽訟求情：一形，二色，三氣，四耳，五目也。

術藝		食聿反。術，法也，亦道也。《字林》：邑中道曰術。道術者，通也。言人達解者無所不通也。

○ 7.2.第二卷

訕大		所姦反。論中亦作刪陀迦𥙡延。

迦陵毗伽		應云歌羅頻伽，亦云迦蘭伽。迦陵，此云好。毗伽，此云音聲，名好音聲鳥也。

巨細		其呂反。《小爾雅》：巨，大也。《方言》：齊、魯之間謂大謂巨。《說文》：巨，大。從金作鉅。

彌陀羅國拘耆羅		或作拘翅羅，梵言轉也。譯云好聲鳥。此鳥聲好而形醜，從聲爲名。

蝯猴		又作猨，同。禹煩反。似彌猴而大，臂長。其色有黑有黃，鳴聲甚哀。五百歲化爲玃。玃壽千歲。玃，音居縛反。

抃舞		又作拚，同。皮變反。《說文》：拊手曰抃。拊，擊拍也。

○ 7.3.第三卷

黍稷		古文稷，同。姊力反。五穀之長也。《說文》：稷，粢也。《爾雅》：粢，稷也。注云：粢，一名稷。稷，粟也。今江東呼粟爲稷也。

師捲		又作拳，同。渠員反。指握爲捲，譬喻也。言師之匠物不如捲之，執握𠫤而不說也。《論文》有作疲倦之倦，非也。

○ 7.4.第四卷

罰黜		又作絀，同。恥律反。《廣雅》：黜，去也。亦放也，退也。

振給		古文𢈫、挋二形，同。諸胤反。《小爾雅》：振，救也。《說文》：振，舉也。

○ 7.5.第五卷

憍奢耶		亦云俱舍，訛也。此譯云藏。舊譯云蟲。謂蠶在繭，此即野蠶也。用野蠶絲綿作衣者，憍奢耶衣也。

○ 7.6.第七卷

偷婆		經中或作兜婆，或云塔婆，或言藪斗波，皆訛也。正言窣堵波，此云廟，或言方墳，皆義譯也。

支提		又云脂帝浮圖，此云聚相，謂累石等高以爲相也。

求求羅香		此譯云安息香也。

阿迦花		應云阿羅歌花，此云白花。

尼乾子		應言泥揵連他，此云不繫。其外道拔髪露形，無所貯畜，以手乞食，隨得即噉者也。

○ 7.7.第八卷

圯頓		父美反。落泊人也。《爾雅》：圯，毀覆也。頓，壞也。

官爵		又作雀，同。子藥反。《白虎通》曰：爵者，盡也。量其盡才也。五等爵命也。取其節節足足也。

謫罰		知革反。《方言》：謫，怒也。郭璞曰：謂相責怒也。亦可呵也，責也。小罪曰罰。

吉胝		竹尸反。

㗩波		相傳所及反。

○ 7.8.第九卷

率意		所律反。《爾雅》：率、循，自也。郭璞曰：自猶從也。從自意也。

迦私		此譯云光，能發光藥也。

○ 7.9.第十卷

兩股		又作骰，同。公戶反。《說文》：股，髀也。脛本曰股也。

兩臀		徒昆反。《聲類》：臀，尻也。

兩𨄔		又作腨，同。時耎反。《說文》：腨，腓膓也。腓音肥。江南言腓膓，中國言腨膓，或言腳腨。

波羅奈		應言波羅奈斯，此國名也，從國名㲲也。

泥犁		或云泥黎耶，亦言泥黎迦。此云無可樂，或云無有卑下。

羅縠		胡木反。似羅而疏，似紗而密者也。有懞縠、霧縠，言細如霧也。

○ 8.菩薩善戒經

○ 8.1.第二卷

軍旅		力舉反。《爾雅》：旅，衆也。《字林》：四千人爲軍，五百人爲旅也。勹車爲軍字意也。勹，音補交反。

○ 8.2.第三卷

童齔		初忍反。舊，音差貴反。毀齒曰齔。《說文》：男八月生齒，八歲而齔。女七月生齒，七歲而毀齒。字從匕。

○ 8.3.第九卷

唇𪘽		又作腭、咢二形，同。五各反。齒內上下肉也。

兩杈		初嫁、初家二反。兩歧爲杈，木理亂曰杈亦作此。《論文》作肞，俗作也。

○ 9.菩提資糧論

○ 9.1.第二卷

談謔		許虐反。《爾雅》：戲，謔也。謂相調戲也。謔亦喜樂也。

○ 10.寳性論

○ 10.1.第三卷

歔欷		喜居反，下虛既反。《字林》：涕泣也。《蒼頡篇》：泣餘聲也。亦悲也。

彯畫		匹眇反。彯猶輕淺也。

○ 11.佛阿毗曇

○ 11.1.上卷

生萼		又作㮙，同。五各反。謂承花者曰萼也。

○ 11.2.下卷

閹人		於儉反。《說文》：閹豎，宮中閹昏閉門者也。《周禮》：閹十人。鄭玄曰：閹，精氣閉藏者，今謂之宮人也。主閉門戶故曰閹。

捼不		奴迴、奴和二反。《說文》：捼，捼摧也。兩手相切也。

紋身		無分反。謂繒有文章曰紋。又作文，古文彣。青與赤爲文。《說文》：錯畫也。

㾨人		於解反。《廣雅》：㾨，矬也。

氣𠲿		宜作欬瘶。欬音苦代反，江南行此音。又丘吏反，山東行此音。下蘇豆反。《說文》：瘶，逆氣也。上氣疾也。《蒼頡篇》：齊部謂瘶曰欬。《論文》作氣，非也。

枯癎		核間反。《聲類》：今謂小兒瘨曰癎也。

血瘺		宜作瘻，音漏。癰屬也。中有蟲，頸腋隱處皆有也。或作漏，血如水下也。

陰頺		徒雷反。《釋名》：陰腫曰頺。《字林》作㾽，重疾也。

尰血		又作瘇，上隴反。《爾雅》：腫足爲尰。今巴蜀極多此疾，手臂有者亦呼爲尰也。

瘤癖		力州反。《說文》：瘤，腫也。《聲類》：瘤，瘜肉也。瘜音息。

噦吐		於月反。《通俗文》：氣逆曰噦。《說文》：噦，氣牾也。

毛冗		如勇反。散也。宜作㲨，而容反。謂古貝垂毛者毳飾也。

○ 12.百論

○ 12.1.上卷

僧佉		此言訛也，應言僧企耶，此云數也。其論以二十五根爲宗。舊云二十五諦。

衞世師		此訛略也，應言鞞崽迦論，此云勝。其論以六句義爲宗，舊云六諦也。崽，音所皆反。

○ 12.2.下卷

挻埴		尸延反，下時力反。挻，柔也，和也，擊也。埴，土也。粘土曰埴。

○ 13.發菩提心論

○ 13.1.卷上

罝羅		姊耶反。兔網曰罝。罝，遮也。鳥網曰羅。羅，截也。

盼䚅		普幻反，下力再反。《廣雅》：盼，視也。《字書》：美目也。目白黑分也。《說文》：䚅，內視也。《論文》作眄，邪視也。下作睞，力代反。《說文》：目瞳子不正也。今俗云纇眼是也。纇，盧對反。睞非今用。

加誣		武于反。《說云文》：加言曰誣。誣亦罔也，妄也，欺也。

○ 14.三具足論

舩舶		音白。《字林》：大船也。今江南凡汎海船謂之舶，昆侖及高驪皆乘之。大者受万斛。

邏戍		力賀反。戍屬也。謂遊兵以禦寇者，亦循行非違也。

恐哧		呼嫁反。相恐也。《方言》作恐鬩。鬩，音呼隔反。亦言恐赫，亦云恐猲，一義也。猲，音虛割反。

礓石		居良反。形如薑也。《通俗文》：地多小石謂之礓礫。字從石，《論文》從土作壃，非體也。

○ 15.寳髻菩薩經論

洲潬		徒亶反。《爾雅》：潬沙出。郭璞曰：今江東呼水內沙堆爲潬，洛陽北河中有中潬城是也。《論文》作埏，音延，八埏之地也。亦埏，道也。埏非此用。

陂池		筆皮反。山東名爲濼。濼，音匹各反。亦名㽘。㽘，音公朗反。

蠃髻		又作螺，同。力戈反。下古文作□，同，音計。經中或作編髪，同一也。

○ 16.十二門論

機杼		丈與反。《字林》：杼，機持緯者，今俗呼杼爲筬。筬音成。《埤蒼》：筬，竹杼也。

口爽		所兩反。楚人名羹敗曰爽。爽，敗也。《爾雅》：爽，差也。

○ 17.緣生論

舌唌		又作涎、㳄、𣼞三形，同。似延反。《說文》：慕欲口液也。

箄尸		補計反。經中或作閉尸，此云肉團。

○ 18.唯識論修道不共他

羺羊		奴溝反。《通俗文》：羊卷毛者謂之䍲羺。胡羊也。䍲，音女佳反。

利刺		又作刾，同。千利反。刾，直傷也。字從刀朿聲。朿，音且賜反。

## 一切經音義卷第十一—小乘單本

○ 1.正法念經

○ 1.1.第一卷

𥎞矛		《字詁》：古文䤸、䂎二形，今作𥎤，同。粗亂反。𥎞，小矛也。矛或作鉾，同。莫侯反。《說文》：矛長二丈也。經文作鋑、𢷗二形，又作牟，並非體也。

鴳鳥		又作鷃，同。烏諫反。鴳，雀也。一名鳸，一名鶬鴳。《纂文》云「關中以鷃爲鷃爛堆」是也。

○ 1.2.第二卷

恐嚇		呼嫁反。相恐也。《詩》云：及予來嚇。箋云：距人謂之嚇。《方言》作恐鬩。郭璞音呼隔反。亦作恐赫，亦言恐猲，皆一義也。猲，音虛割反。

恐凹		烏狹反。《字苑》作凹，陷也。《蒼頡篇》作䆟，下也。

如罩		古文羄、箌二形，同。竹挍反。《爾雅》：篧謂之罩。郭璞曰：捕魚籠也。篧者，捉也。

○ 1.3.第三卷

斗擻		又作藪，同。蘇走反。《方言》：斗擻，舉也。《周成難字》云：斗擻，豰𣝝也。音都榖反，下蘇榖反。經文作抖捒二形，音同𣑕𥮮，並非字體。

堙羅		古文垔、𡍯二形，今作㘻，同。於仁反。帝釋象王名也。經中或名㖶那婆那，或言伊羅鉢多羅，此譯云香葉。身長九由旬，高三由旬，其形相稱也。㖶，烏賢反。

○ 1.4.第四卷

攫啄		九縛反。《說文》：攫，扟也。《蒼頡篇》：攫，搏也。《淮南子》云「獸窮則攫，鳥窮則啄」是也。扟，音居逆反。

水獺		他曷、他鎋二反。形如小犬，水居食魚者也。經文作狚，都達反。獦狚，獸也，如狼，赤首。狚非此義。獦，音古曷反。

激流		公的反。謂流急也。《說文》：水文凝耶疾急曰激也。

梯隥		丁鄧反。《廣雅》：隥，履也。隥，仰也。謂山路仰登也。經文作僜，非也。

狗齩		又作䶧，同。五狡反。《說文》：齩，齧也。經文作骹，苦交反。膝骨也。又作咬，呼交反。髐，箭也。二形並非此義。

善挾		胡頰反。《爾雅》：挾，藏也。《方言》：挾，護也。

掩面		於儼、烏感二反。《廣雅》：掩，覆也。亦藏也。經文作唵，一感反。唵，啗也。《埤蒼》：唵，唅也。謂掌進食也。啗，徒感反。唅，呼帀反。唵非此義。

排筒		《埤蒼》作韛，《東觀漢記》：因水作排。王弼注《書》云：橐，㰆囊。作㰆，同。皮拜反。所以冶家用炊火令熾者也。

○ 1.5.第六卷

射垜		徒果反。射堋也。經文作埵，丁果反。埵，累也。埵非今義。堋音朋。

鑱刺		仕咸反。《說文》：鑱，銳也。《廣雅》：鑱謂之鈹。音普皮反。

○ 1.6.第八卷

耎枘		而兗反，下乃困反。《字苑》作腝，柔脆也。《通俗文》作枘，再生也。又作嫰，近字也。經文作濡，又作𤯯，並非體也。

腳𤺄		《字詁》今作尰，同。時腫反。《通俗文》：腫足曰𤺄。𤺄，腳病也。經文作踵，非體也。

捩繩		力結反。謂轉捩也。

○ 1.7.第九卷

鐵砧		又作椹、㪛二形，同。豬金反。鈇砧也。經文作鈂，丈心反，臿屬也。鈂非此義。

鐵錘		直危反。《廣雅》：錘謂之權。謂稱錘也。《方言》：錘，重也。

鉸刀		古卯反。交刃刀也。今亦謂之剪刀，又謂剪馬爲鉸刀。《釋名》云：鉸刀、削刀皆隨時用作名也。

驅蹙		子六反。蹙，迫也。催促也。《廣雅》：急也。經文作踧，踧然避席也。踧，踖也。踧非此義。

蜚墮		古書飛多作蜚，同。府韋反。鳥曰飛。飛，揚也。案《漢》注云「正月爵大於鳩，五色，蜚過鄭。二月後蜚過池陽」是也。

步靫		楚佳反。謂盛箭者也。《通俗文》：箭箙曰步靫。《釋名》曰：步人所帶，以箭叉其中也。箙，音扶福反。

○ 1.8.第十卷

寂聲		又作𧨃、𠴫二形，同。情歷反。《方言》：寂，安靜也。寂，嗼也。

舓手		古文舓、𦧇二形，今作狧，又作舐，同。食尔反。以舌取食也。經文作、𦧧二形，未見所出。

螕等		補兮反。《通俗文》：狗虱曰螕。經文作蜱，扶卑反，螗螂子也。蜱非字義也。

洲潬		徒亶反。《爾雅》：潬沙出。郭璞曰：今江東呼水中沙堆爲潬。謂水中央地也，經文作埏，音延，非字體也。

○ 1.9.第十一卷

作蛭		之逸反。謂入人皮中食血者也。江東名蟣，音巨幾反。經文作螲，音知栗反，螻蛄也，非此義也。

曲蟺		音善。《古今注》云：丘蚓也。一名䗕蟺，江東名寒蚓，善長吟於地中。江東謂爲歌女，或謂鳴砌。經文作蟬，非體也。

鐵鉆		奇廉反。《說文》：鐵鋷也。謂鑷取物也。《蒼頡篇》：鉆，持也。《通俗文》：鍛具曰鉆。經文作鉗，謂以鐵束人者也。鉗非此用也。

○ 1.10.第十二卷

吒䶩		正字作𪘨，同。竹皆反。《廣雅》：𪘨，齧也。經文作嚌，在計反，至齒也。嚌非此義。

○ 1.11.第十三卷

鱯魚		獲、樺二音。《爾雅》：魾大者鱯。孫炎曰：鱯似鮎而大，色白也。魾，音備飢反。鮎，奴兼反。

⿰皮竒倒		或作㩻、𢻪、崎三形，同。去知反。《說文》：㩻䧢，傾側不安也。字從危支聲也。

抒氣		除呂、時汝二反。《廣雅》：抒，舀也。渫出也。《說文》：抒，挹也。舀，翼紹反。

攣縮		力泉反。《爾雅》：攣，病也。亦拘攣也。經文作𦣛、𤹏二形，並非體也。

壓拶		烏甲反，下子曷反。《周成難字》作䆘。䆘，拶也。經文作押攢二形，音甲讚，非今用也。

庰中		蒲定反。《廣雅》：庰、厠、清，圂也。庰亦屛隈也。

○ 1.12.第十六卷

飃鼓		公戶反。鼓，動也。案凡動物皆謂之鼓。經文從風作，非也。

壓笮		今作窄，同。側格反。《說文》：窄，壓也。謂笮出汁也。

䏣蟲		且余反。《通俗文》：肉中蟲謂之䏣。經文作蛆，子余反。蝍蛆也。又作疽，瘡也。二形並非今用。

黤黮		烏感、勅感反，不明也，亦黑也。《纂文》云：深黑也。

齆鼻		一弄反。《埤蒼》：鼻病也。

妖𧒣		五竭反。《說文》：衣服歌謠草木之怪謂之妖，禽獸蟲蝗之怪謂之𧒣。經文作𦽆，庶子也。又作𦾨，近字也。

𡯪羸		今作尪，同。烏皇反。尪，弱也。羸，累也。《通俗文》：短小曰尪。尪亦小也。

鼬等		弋周、由救二反。《字林》「似鼠，赤黃而大者」是也。

翺翔		五高反。回飛也。飛而不動曰翔。《釋名》云：翺，遨也，言敖遊也。翔，徉也，言彷徉也。

○ 1.13.第二十一卷

喑噫		於禁、乙戒反。喑唶，大呼也。亦大聲也。《說文》：噫，出息也。經文作噎，於結反。咽塞也。噎非此義。

捦䶗		巨今反。《說文》：急持衣襟也。字從金從手。下苦加反。今亦言口䶗也。經文作杈，非也。

○ 1.14.第二十四卷

䯉䯉		於滑反。《通俗文》：大咽曰䯉。《說文》：咽中氣息不利也。經文作唿唿，非也。

相𢷏		妨卜反。《字林》：手相搏曰撲也，撲，打也。

○ 1.15.第二十五卷

鱗𧣒		又作𧣻、距二形，同。渠呂、居呂二反。雞足距也。字從角也。從魚作鮔，非也。

○ 1.16.第二十六卷

輾諸		女展反。《說文》：輾，轢也。《蒼頡篇》：輾，車行處也。

帶㲨		《字林》：而容反。𦋺也。或作茸，草茸也。

○ 1.17.第二十八卷

諧耦		胡皆、吳口反。諧，和也。耦，合也。經文作偕𧪓二形，非體也。

革屣		所綺反。皮履也。經文作𩋧，非也。

花勃		蒲沒反。《廣雅》：勃勃，盛也。

○ 1.18.第三十一卷

雉鳥		古文鵜，同。直里反。經文作鴩，余詰、徒結二反。《爾雅》：鴩，鋪豉也。

糠𦮽		古木反。《通俗文》：禾𥢶謂之𦮽䅵。䅵，音奴榖反。

機發		《說文》：射，發也。機，主發之機也。謂制動轉之隸也。

溥天		今作普，同。匹古反。《詩》云：溥天之下。《傳》曰：溥，大也，亦遍也。

○ 1.19.第三十二卷

涓流		古玄反。《字林》：水小流也。

鄙褻		古文絬、媟、暬、渫四形，今作褻，同。息列反。褻，黷也。

調話		古文𦧵、譮、䛋三形，同。胡快反。合會善言也。經文作譁，音花，諠譁也。譁非字義。

麚麀		音加。《說文》：牡鹿也。以夏至解角也。下又作𪋎，同。於牛反。《說文》：牝鹿也。

○ 1.20.第三十七卷

㦜動		胡郭、況縛二反。《蒼頡篇》云：㦜，驚也。

○ 1.21.第三十九卷

閃誑		《字書》或作胋，同。式冉反。《說文》：閃，窺頭皃也。

邀利		《字書》作徼，同。古堯反。求也，遮也，亦要也。

棟樹		古文柬，同。力見反。子白而粘可以浣衣者也。經文作練，非體也。

○ 1.22.第四十五卷

常眨		《通俗文》作䁋，《字苑》作眨，同。莊狹反。目數開閉也。經文作𥅴，子葉反。目毛也。𥅴非字體。

○ 1.23.第四十六卷

㮕𠐇		如兗反。《說文》：似柿而小也。經文作濡，非體也。

秖豆		竹尸反。《廣雅》：再種豆也。

○ 1.24.第四十七卷

稠穊		古文蔇，同。居賈反。《說文》：稠，多也。穊亦稠也。

蜥蜴		斯歷反，下音亦。山東名𧋐𧐎，陝以西名辟宮，在草者曰蜴蜥也。經文作，非體也。𧋐，音七賜反。𧐎音覓。

○ 1.25.第四十八卷

垂挑		借音他吊反。謂天衣逈出也。

趫行		丘昭、綺驕二反。《說文》：善緣木之士也。經文作挑，敕堯反。挑，抉也。挑非字義。

不肖		先妙反。《小爾雅》云：不肖，不似也。言不如人也。經文作消，非也。

犍割		又作𤚳、㓺二形，同。紀言反。《通俗文》：以刀去陰曰㓺也。字從牛。

放習		甫往反。《廣雅》：放，效也。亦依也，比也。經文作㤃，非也。

○ 1.26.第五十六卷

支多		指移反。花名也。吱多羅花。經文從口作吱，取其舌轉也。

晏然		烏鴈反。《說文》：天清也。晏亦鮮翠之皃也。經文從門作𨶁，非體也。

○ 1.27.第五十七卷

虓呴		又作唬，同。呼交反。《說文》：虎鳴也。一曰師子也。字從虎，九聲也。

凸腹		徒結反。《字苑》作凸。凸，起也。《蒼頡篇》作𥥌，不平也。

呴㖑		古文呴、吽二形，今作拘，同。呼苟反。《聲類》：吽，嘷也。下呼戒反。《韻集》作㖑。㖑，訶也。《蒼頡訓詁》作欸，恚聲也。《通俗文》作䛥，大語也。猶言㖑咄、喚㖑皆是也。

水腫		上式許反。腫，病也。經文作㽷、𦙙二形，非體也。

○ 1.28.第五十八卷

鯢羅		吳雞反。諸經有作宜羅，猶是梵音訛轉也。

𦫃舟		歷丁反。《楚辭》云：乘𦫃船余上征。王逸注：船有窗牖者也。《字書》：船上有屋者曰𦫃也。

傴僂		於矩、力主反。《通俗文》：曲脊謂之傴僂。經文作迂遱二形。音宇倶反。迂，避也。下力侯反。《說文》：連遱也。並非字義。

笐𥬭		胡當反，下力折反。《說文》：竹吹也。言竹有笐吹謂之笐𥬭也。

○ 1.29.第六十四卷

㮮橰		又作桔㮮二形，同。古齧反，下音高。《通俗文》：機汲也。

頑𤹝		今作痹，同。婢利反。《說文》：足氣不至也。經文作庳，必二反。《說文》：濕病也。風痺，冷痺。

痶瘓		相承敕典、敕斷反。髪病也。未詳音字所出。

○ 1.30.第六十五卷

瘭病		《字林》：方遙反。瘭疽，病也。經文作螵字，與蜱同，頻支、脾遙二反。蜱蛸，螗螂子也。螵非字義。

或窳		臾乳反。惰懶之謂也。《爾雅》：窳，勞也。郭璞曰：勞苦者多墯窳也。字從穴從㼌。

瘦瘠		古文𤶬、𤹠、膌三形，同。才積反。《說文》：膌，瘦也。亦薄弱也。

顀起		直隹反。《說文》：出額也。經文作膇，非也。

髁骨		苦霸反。𦝫骨也。《說文》：髁，髀也。字從骨果聲。經文作䯎，古岸反。䯎，肋也。又作跨，踞也。並非此用。

侹直		古文頲，同。敕頂反。《通俗文》：平直曰侹。經文作𨉈，非也。

錍羅		普迷反。成身名也。梵言也。

○ 1.31.第六十七卷

蛕母		又作蛔，同。胡瓌反。《蒼頡訓詁》云：蛕，腹中蟲也。

呀骨		呼家反。蟲名也。

頻伽		毗人反。經文作、二形，撿無所出。

○ 1.32.第六十八卷

䲨鳥		古文堆。《聲類》或鴻字，同。胡公反。鴻鵠也。

凹𥦃		相承苦簟反。未詳名義所出。

甄波		居延反。果名也。甄波迦果也。經文有從口作，非也。

○ 2.中阿含經

○ 2.1.第一卷

鳥喙		許穢反。《說文》：喙，口也。字從口彖聲。彖，音他亂反。

勇毅		牛既反。又《尚書》云：殺敵爲果，致果爲毅。毅亦有決也。

堊灑		烏各反。《蒼頡篇》云：白土也。《爾雅》：牆謂之堊。郭璞曰：以白土飾牆也。《釋名》：堊，亞也。亞，次也。先泥之，次以灰飾之。

秥豆		女霑反。豆名也。

蔗餹		又作糖，同。徒郎反。以甘蔗爲餹也，今沙糖是也。

○ 2.2.第三卷

尾髂		古文𩩱，今作䯊，同。口亞反。《埤蒼》：𦝫骨也。經文作骼，歌額反。骨枯曰骼，骼非此義。

○ 2.3.第四卷

麗𢮓		又作掣，同。昌制反。正言麗𢮓毗，此譯云細滑也。

魁取		苦回反。《說文》：羹斗曰魁。經文從木作櫆、二形，非體。

穄米		子曳反。《蒼頡篇》：大黍也。又云似黍而不粘。關西謂之糜是也。

雜穬		古猛反。《說文》：芒穀也。經中從麥作𪍿，近字耳。

箭金		箭鏃也。關西名箭金，山東名箭足，或言𨫢也。辯異名也。

撿撓		奴敎反。撿，押也。撓，曲也。治箭之稱也。

有卒		祖沒反。《說文》：隷人給事者曰卒。古以染衣題識表其形也。《方言》：南楚東海之間或謂卒爲赭。郭璞曰：言其衣赤也。故字從衣。

剬割		《聲類》作剸，同。之兗反。《說文》：剬，斷首也。亦截也。

○ 2.4.第六卷

祭餟		古文䄌，《聲類》作醊，同。豬芮反。《說文》：餟，酹也。音力外反。《字林》：以酒沃地祭也。《方言》：餟，饋也。

負摙		力翦反。《淮南子》：摙載粟米而至。許叔重曰：摙，擔之也。今皆作輦。

○ 2.5.第七卷

麁細		又作麤，同。錯孤反。麁，大也。細，小也。經文作塵網，誤也。

腦根		奴老反。言腦後玉枕也。

拳搋		又作捲，同。渠圓反。下又作杈，同。勅佳反。猶手桎也。

齶痛		五各反。齗，齶也。經文作、腭二形，非體也。

欬瘶		口代、蘇豆反。《說文》：欬，逆氣也。亦瘶也。經文作咳欶二形，非體也。

喝吐		乙芥反。《說文》：喝，渴也。《蒼頡篇》：吐，棄也。亦寫也。

喉閇		閇猶塞也。經文作痺，俾利反。醫方：痺，喉病也。

痔𧏾		直理反，下女力反。後病也。謂濕𧏾也。中食後病也。經文作匿，非體也。

店肆		今作坫，同。都念反。肆，陳也。陳物賣買之處也。

○ 2.6.第八卷

潢池		胡光反。潢，池也。積水曰潢也。小曰洿，大曰潢也。

碧玉		《廣雅》：碧玉，青玉也。《說文》云：石之美者也。今越嶲東山出碧玉也。嶲，息委反。

瑇瑁		今作蝳蝐二形，古文作𤲰二形，同。音代妹。《異物志》云：如𪚺，生南海中。大者如蘧蒢，背上有鱗。將欲用，煮之，其皮則柔，隨意所作也。

赤石		赤，《說文》云：南方色也。從大從火。古文作。下石，《說文》云：山石也。在厂之下，口象形。

旋珠		字宜作璿，辭緣反。《穆天子傳》曰：舂山之寳有璿珠。郭璞曰：玉類也。

帝麑		或作麛，同。音迷，經中或作低迷，或作坘彌，皆梵言轉耳。

○ 2.7.第十一卷

䭷馬		莫高反。青紺色也，頭如烏，此馬寳也。以毛飾，故因以名焉。

皦潔		古文皦、暞二形，今作皎，同。公鳥反。《埤蒼》：皦，明淨也。

○ 2.8.第十二卷

鏵鍬		又作鐰，同。且消反。《方言》：趙魏間謂臿爲鍫也。

鼠塲		治羊反。《埤蒼》：鼠垤也。《方言》：坻、垤、對，塲也。

豌豆		一丸反。豆名也。經文作宛，或作𧯡，並非體也。

豍豆		布迷反。《廣雅》：豍豆，䝀豆也。經文作蜱，非體也。

籮中		音羅。《字林》：竹器也。《廣雅》：籮，箕也。

火焫		古文爇，同。而悅反。《通俗文》：燃火曰焫，焫亦燒也。

擥彼		又作攬、㩜二形，同。力敢反。《廣雅》：攬，取也。攬，持也。

○ 2.9.第十三卷

榛莾		助巾反。《說文》：木藂生曰榛，衆草曰莾也。

僻處		匹赤反。邪僻也，亦隱僻也。《說文》：僻，辟也。

猩猩		所京反。《字林》：能言獸也。知人名也。形如豕，頭如黃雞。今交阯封溪有之，聲如小兒啼。

捃拾		古文攈，同。居運反。《方言》：捃，取也。

○ 2.10.第十四卷

手拊		敷主反。拊猶拍也。《尙書》「擊石拊石」是也。

煜爚		由掬、弋灼反。《說文》：煜，燿也。爚，火光也。經文作爍，非體。

櫨鎟		力都反。《說文》：柱上枅曰櫨，謂柱端方木也，櫨斗。《釋名》：櫨言都盧，負屋也。經文從金作鑪，非體也。下宜作磉，桑朗反。《說文》：磉，柱下石。即柱礎也。經文從金作鎟，誤也。礎音楚。

○ 2.11.第十五卷

都梁		案盛弘《荊州記》云：香蘭也。都梁，縣名。有小山，山上悉生蘭。俗謂蘭爲都梁，即以縣爲名也。

棡輿		古郎反。《文字集略》云：相對舉物曰棡也。

罰錢		自連反。貨財也。唐虞夏殷皆有錢。經文作錣，豬劣反，謂杖端鐵，非此用也。

不啻		施豉反。《蒼頡篇》云：不啻，多也。

○ 2.12.第十六卷

蜱肆		借音布迷反。此譯云遣使也。

犁鑱		仕監反。謂有刃𣃆鑿者也。𣃆，音竹角反。

剔肉		又作𠜓，同。他歷反。刳，𠜓也。《通俗文》：去骨曰剔也。

著蘅		下胡庚反。杜蘅，香草也，謂以草爲鬘，言其惡也。

兩𨌪		又作𨍈，同。子孔反。《方言》：關西謂輪爲𨍈。《釋名》云：𨌪言輻總入轂中也。

森森		所金反。《說文》：多木長皃也。今取其意耳。

自誇		苦華反。《通俗文》：自矜曰誇。《謚法》曰：華言無實曰誇也。

○ 2.13.第十七卷

鹵簿		字體作樐、櫓二形，同。力古、蒲古反。樐，太楯也。蔡邕《獨斷》曰「天子大駕，出陳樐簿」是也。

擲羂		又作罥，同。古犬反。《聲類》云：係取也。

○ 2.14.第十八卷

椷簏		古咸反。《說文》：椷，篋也。《字書》：木篋也。經文從絲作緘，非體也。下又作箓，同。力木反。竹器也。

○ 2.15.第二十卷

菘菁		思雄反。《方言》：蘴蕘蕪菁也。郭璞注：舊音蜂，今江東音嵩，字作菘。陳、楚間曰蘴，音豐。魯齊之間謂之蕘，關之東西謂之蕪菁。蕘音饒。

輕闡		字宜作團，徒丸反。《字林》：團，圓也。

○ 2.16.第二十四卷

如藴		紆文反。謂聚草束之以然火也。《漢書》「束藴乞火」是也。經文作蒀，非。葐蒀，盛皃也，非今所用。

○ 2.17.第二十五卷

破隖		一古反。《字林》：小城也。《通俗文》：營居曰隖。又小障也，字從阜也。

○ 2.18.第二十九卷

節纇		力外反。《通俗文》：多節曰纇。亦絲節也。經文作戾，非義也。

○ 2.19.第三十卷

縛繳		之若反。繳，生絲縷也，矰之䠶者也。矰，音子豋反。結繳於矢謂之矰。

牻色		莫江反。雜色也。《說文》：白黑雜毛牛曰牻也。

鵂狐		許牛反。鵂鶹也。關西呼訓侯，山東謂之訓狐也。

心悸		古文痵，同。其季反。《字林》：心動也。

○ 2.20.第三十二卷

斫剉		且臥反。《說文》：折傷也。剉亦斫也。

麋鹿		莫悲反。《說文》：鹿屬也。以冬至時解角者也。

○ 2.21.第三十三卷

酒鑪		力胡反。《史記》：文君當鑪。韋昭曰：酒肆也。以土爲墮，邊高似鑪也。

認過		如孕反。失物而記之也。經中作仞，八尺曰仞也。

○ 2.22.第三十五卷

沃溉		古文𦰚，同。烏木反。沃猶溉灌也。沃亦漬也，澆也。

㓢治		古文㪾、鉻二形，同。力各反。《通俗文》：去節曰㓢。經文或作芟，所巖反，刈草也。或作落，非體也。

○ 2.23.第三十七卷

衣屧		又作䕈，同。思俠反。履屬也。經文作爕。爕，和也。爕非字義。

香陰		於禁反。言受胎具三緣三香陰。見在前。經文作除，誤也。

○ 2.24.第三十九卷

抨乳		普耕反。江南音也。抨，彈也。經文作軯，音瓶，車名，非此用也。

地肥		扶非反。劫初地脂也。經文作𦡕，非體也。

淖蜜		奴狡反。《通俗文》：和溏曰淖。淖，和也。

霏那		孚非反。梵言也。此謂福德行也。

標牓		補朗反。謂物標記也。字從片。經文從木作榜，補孟反，非也。

○ 2.25.第四十三卷

說甌		烏侯反。《三蒼》：瓦盂也。《字林》：小盆也。

說𣟁		勅果反。狹長器也。《蒼頡篇》：盛鹽物也。《淮南子》云「窺面於槃即圓，於杯即𣟁」是也。

○ 2.26.第四十六卷

從㘁		又作𤢟，同。胡高反。《說文》：㘁，咆也。經文作𠯞，都禮反。字與𧥮同。𠯞，呵也。𠯞非字義。

誣謗		武于反。《說文》：加言也。亦欺也。以惡取善曰誣也。

及豺		仕皆反。《爾雅》：豺，狗足也。《蒼頡訓誥》：似狗，白色，有爪牙，迅捷善搏噬也。

○ 2.27.第四十七卷

圍罝		古文𦋽、𦋾二形，同。子耶反。《爾雅》：兔罟謂之罝。郭璞曰：罝，遮也。遮取兔也。

○ 2.28.第五十卷

荼帝		徒加反。經文或作𠻬、𡂠二形，並非體也。

茠治		或作薅、𣐾二形，籀文作薅，同。呼豪反。《說文》：除田草曰茠也。

𤭃𤭃		又作𤮁，同。力頰反。《通俗文》：瓦破聲曰𤭃。《說文》：蹈瓦聲躐躐也。經文作，誤也。

○ 2.29.第五十三卷

八棱		又作楞，同。力增反。《說文》：棱，柧也。《三蒼》：棱，四方也。柧，音孤。

鐵槍		千羊反。《蒼頡篇》：兩頭銳也。經文作鏘，玉聲也。鏘非此義。

○ 2.30.第五十五卷

因𨦶		案字義宜作麩，撫于反。麥皮也。經文作𨦶，未見所出。疑世言麩金，遂從金作𨦶。

磨鋥		相承宅諍反。摩，治也。字無所出，今宜作𢾊。𢾊，治也，謂摩瑩飾也。

火排		又作㰆，同。蒲拜反。所以治鍛家用炊火者也。

留邵		時照反。寳名也。

○ 2.31.第五十七卷

鼾眠		胡旦反。《說文》：臥息聲也。經文作哻、𠱢二形，非也。又作嚊，普利反，喘聲也。嚊非此義。

棚閣		今作輣，同。蒲庚反。連閣曰棚。經文作閛，普耕反，門聲也。閛非此用。

○ 2.32.第五十九卷

敲戶		苦交反。《說文》：撗撾也。亦下擊也。經文作撓，非也。

磨輾		女展反。輾，治也。經文作搌，音丑展反，非此用。

○ 2.33.第六十卷

爲摫		又作槻，同。居隨反。木名，堪作弓者也。

爲紵		直呂反。《說文》：檾屬也。亦草名也。作布細而白者也。檾，音苦逈反。

箭笴		工旱反。《字林》：箭莖也。經文作幹，古汗反，枝幹也。

鷄𣬹		力經反。謂𣬹羽也。經文作鷅鶹，力吉反，下力周反，謂黃鳥也。又作。此並應誤也。

爲齊		茨奚反。謂齊整也。經文從金作鑇，誤也。

爲錍		又作𨤽、鎞二形，同。普迷反。《通俗文》：霍葉曰𨤽。𨤽即大箭也。

不愜		苦頰反。謂愜，可也。《字林》：愜，快也。

○ 3.增一阿含經

○ 3.1.第一卷

頋眄		莫遍反。《說文》：邪視也。《三蒼》：旁視曰眄也。

揮淚		許歸反。揮，灑也。《說文》：揮，奮迅也。謂奮迅振去之也。

拘鄰		《毗耶娑問經》作阿若居鄰。此譯云阿若，言已知，正言解了。拘鄰，姓也。《大哀經》作拘輪，晉言本際第一解法者也。《普曜經》云：俱鄰者，解本際也。即經中尊者了本際是也。此即憍陳如也。

○ 3.2.第二卷

滄蕩		上音倉，下堂浪反。

脬尿		匹包反。《三蒼》云：盛尿處曰脬。《說文》：旁光也。字從肉孚聲。經文作胞，非也。

脂㵪		又作涎、延二形，同。詳延反。《字林》：慕欲曰㵪。《三蒼》作㳄。㳄，唾也。經文作㵪，非也。

○ 3.3.第三卷

耐辱		奴代反。《蒼頡篇》：耐，忍也。字本從刀，杜林改從寸。

讖鵬		叉蔭反，下薄崩反。經文作識，誤也。

隠曀		於計反。《釋名》云：曀，翳也。言雲氣隱翳使不見也。

珕須		力計反。比丘名也。依字，珕，蜄屬也。蜄，音市忍反。

○ 3.4.第四卷

眩惑		古文迿、眴二形，同。胡遍反。《廣雅》：眩、惑，亂也。亦闇不明也。

飯食		古文飰，同。扶万反。黃帝始炊穀爲飯。飯，食也。

甘饌		士眷反。具食也，亦飲食也。

○ 3.5.第六卷

屋廬		力居反。別舍也。黃帝爲廬，以避寒暑。春秋去之，冬夏居之也。

猥多		烏罪反。《字林》：猥，衆也。《廣雅》：猥，頓也。

○ 3.6.第八卷

苦蔘		《說文》作葠，同。所金反。苦草也。其類有多種，謂丹蔘、玄蔘等也。

鍮婆		又作鋀，同。他侯反。或云藪斗波，或云塔婆。正言窣覩波。窣，音蘇沒反。

蜎飛		一全反。《字林》：蟲皃也。或作蠉，呼全反。飛皃也。

蝡動		人尹反。《字林》：蟲動也。《通俗文》「揺動蟲曰蝡」是也。

○ 3.7.第九卷

白疊		字體作㲲，古文𣯉，同。徒頰反。毛布也。經文作縶，知立反。縶，絆也。縶非經旨。

兩目		力掌反。《說文》：兩，再也。《廣雅》：兩，二也。經文從草作䓣，亡安反。䓣，平也。䓣非此義。

焚燒		古文燌，同。扶雲反。案焚亦燒也。字從火燒林字意也。

○ 3.8.第十二卷

矟刺		所角反。《埤蒼》：矟長一丈八尺也。經文作𣓞，俗字也。又作𨦫，誤也。又作銏，江南俗字也。

轢其		力各、力的二反。輾，轢也。《說文》：車所踐也。

脊僂		力矩反。《廣雅》：僂，曲也。經文作膢，力侯反，祭名也。膢非字體。

○ 3.9.第十四卷

軟愞		而兗反，下奴臥反。軟，柔也。愞，弱也。

顉頭		五感反。《說文》：揺其頭也。經文作儼，非也。

○ 3.10.第十七卷

拘翅		施豉反。或作俱耆羅鳥，梵言訛耳。此鳥聲好形醜，從聲爲名也。經文作𠍃、𪅌二形，非也。

鷙鳥		諸利反。猛鳥也。謂鷹、鸇等類也。鷙，至執也。謂所至能執服衆鳥也。

○ 3.11.第十八卷

占匐		或作瞻，正言瞻博迦。《大論》云：秦言黃花樹也。其樹高大，花氣遠聞。經文作，非也。

虛捲		又作拳，同。渠圓反。拳，握掌也。

般磋		古文齹，同。粗何反。梵言也。

○ 3.12.第十九卷

毾㲪		他盍反。《通俗文》：毛蓐細者曰毾㲪。經文作𣯈，非也。

勇悍		胡旦反。《蒼頡篇》：悍，桀也。《說文》：悍，勇也。有力也。

○ 3.13.第二十卷

貲輸		紫斯反。貲，財也。《通俗文》：平財賄曰貲也。

湊集		倉侯反。《字林》：水上人所會也。湊亦聚也。

○ 3.14.第二十二卷

謫罰		都革反。罪小曰罰，罰罪曰謫。經文作𠐝，非也。

五刻		古文𠞫，同。苦則反。刻，削也。刻，畫也。經言「刀劍等刻削之」是也。經文作刓，非也。

愁惋		烏喚反。《字略》云：惋嘆，驚異也。

蚩笑		古文𦐉，同。尺詩反。《廣雅》：蚩，輕也。謂相輕而笑也。

盪鉢		古文𣻍，又作蕩，同。徒朗反。盪滌洒器也。

門閾		古文䦗，同。呼域反。《爾雅》：柣謂之閾。郭璞曰：門限也。柣，音千結反。

○ 3.15.第二十三卷

一函		胡緘反。謂以木器盛物者也。經文作臽，音陷，坑也。臽非此義。

草薪		大可㭊者曰薪。經文作蓑，蘇和反，草衣也。

澹淡		徒濫反，下徒敢。《廣雅》：澹、淡皆安也。

溺者		字體作𡱤。《說文》：小便也。字從水從尾。經文作溺，古字多假借耳。

○ 3.16.第二十四卷

顫𩑌		古文膻，又作䡀，同。之繕反。下古文䤞、𤴨、𩑌三形，今作疣，同。尤富反。《通俗文》：四支寒動謂之戰𩑌。《蒼頡篇》云：頭不正也。經文作𣏞，非也。

攢箭		古文儧，同。徂丸反。《蒼頡篇》：攢，聚也。字體從木也。

草貯		張呂反。貯，積也，謂盛貯也。經文作𣛰，知略反，擊也。𣛰非此義。

所押		音甲。《爾雅》：押，輔也。謂押束、押障等皆作押也。

○ 3.17.第二十五卷

耆艾		五蓋反。《禮記》：六十曰耆，五十曰艾。《釋名》云：耆，指也。艾，乂也，又治也。指，謂指事使人不自執役也。

拘屢		力句反。經中或作拘樓，皆梵言訛耳。

捻桎		古文敜，同。乃頰反。指持謂手捻也。下豬栗反。挃，刺也。

○ 3.18.第二十六卷

幢麾		今作撝，同。呼皮反。謂旌旗指麾衆也，因以名焉。《周禮》：建大麾於田。夏后氏所建也。

金鋌		徒頂反。鋌，銅鐵之璞未成器用者也。

○ 3.19.第二十八卷

眼睫		又作𥅴，同。子葉反。目毛也。經文作𣰍、𣯮二形，非也。

干柘		支夜反。或作甘蔗，或作竿蔗，此既西國語，隨作無定體也。

替不		他計反。《爾雅》：替，廢也。替，滅也，言滅絶也。

勞乎		力高反。《爾雅》：勞，勤也。謂力極也。經文作、𣬄二形，誤也。

○ 3.20.第三十一卷

𣧑暴		又作凶，同。許顒反。《爾雅》：凶，咎也。《說文》：凶，惡也。下蒲報反。暴，猝也，疾也。

捦獲		又作鈘、㩒二形，同。渠林反。《三蒼》：捦，手捉物也。《埤蒼》：捦，捉也。今皆作擒。

𢪄母		存沒反。《說文》：持頭髪也。經文或作撮，租活反。捉，撮也。

豁悟		古文奯、眓二形，同。呼活反。《廣雅》：豁，空也。經文從心作，未見所出。

○ 3.21.第三十二卷

將大		紫羊反。辟支名也。經文作，誤也。

鱣魚		古文䱳，同。知連反。大黃魚也。口在頷下，大者長二三丈。

當𥄉		古堯反。《說文》：倒首也。謂斷首倒懸於竿頭肆其辜也。或作梟。《說文》：不孝鳥也。冬至日捕梟磔之。從梟頭在木上。二形通用。

夷湍		土端反。人名也。此譯云來，或作耑，音端。此梵言輕重耳。

揚治		古文敡、颺二形，同。余章反。《說文》：揚，飛舉也。

○ 3.22.第三十三卷

皰節		又作靤，同。蒲孝反。小熱氣也。經文作疱、䶌、𦡕三形，非也。

金扉		音非。《說文》：扇謂之扉。經文作𨵈，誤也。

酬答		古文醻，同。是由反。謂報主人也。酬亦答也。

○ 3.23.第三十四卷

窯家		移招反。《通俗文》：陶竈曰窯。《蒼頡訓詁》云：窯，燒瓦竈也。

如甛		又作餂，同。徒兼反。《說文》：甛，美也。經文作䣶，非也。

牙跂		又作屐，同。渠逆反。屐有木有帛有草，非一種也。

警寤		古文憼、儆二形，同。居影反。警，戒也。戒，慎也。經文作㬌，非也。

搆牛		古侯反。謂搆捋取乳也。經文作觕，古觸字，誤也。

○ 3.24.第三十五卷

舊款		或作欵，同。口緩反。《廣雅》：愛也。欵，誠重也。

八窖		古效反。《通俗文》：藏榖麥曰窖也。《蒼頡篇》：窖，地藏也。

遏絶		古文閼，同。於曷反。《爾雅》：遏，止也。謂逆相止也。遏亦遮也。

○ 3.25.第三十六卷

自摑		宜作攫，俱縛反。攫，扟也，搏也。

五捺		乃曷反。謂手五指捺也。經中作摖，千計反。《埤蒼》：挑取也。摖非此用。

較之		古文作攉，同。古學反。《廣雅》：較，明也，見也。謂較然易知易見也。經中有作挍，比挍也。

自襞		卑亦反。《說文》：韏衣也。《廣雅》：襞，屈也。韏，音丘阮反。

○ 3.26.第三十八卷

戢在		阻立反。《說文》：戢，藏也。亦聚也，斂也。

○ 3.27.第三十九卷

俟彼		古文竢、𥏳、䇃三形，同。事几反。《爾雅》：俟，待也。

猨猴		今作蝯，同。禹煩反。似彌猴而大，臂長。其色有黑有黃，鳴聲甚哀也。經文作𤝌，非也。

擗口		補革反。《廣雅》：擗，分也。亦裂也。

恤民		又作卹，同。須律反。《爾雅》：恤，憂也。亦收也。謂以財物與人曰振恤之也。經中作賉，未詳所出。

○ 3.28.第四十六卷

瘡痍		與脂反。《通俗文》：體瘡曰痍，頭瘡曰瘍也。瘍音陽。

氣劣		古文㫓、炁二形，同。墟既反。氣息也。下古文埒，同。力拙反。劣，弱也。經文作劣，誤也。

○ 3.29.第四十七卷

誦習		辭立反。謂積習數爲也。經文作謵，丑俠反。言不止也。謵非字義。

抴電		又作曳，同。余世反。抴，引也。電，殄也。言暫引即殄滅也。

膿血		古文𧗕、膿二形，今作癑，同。奴公反。潰血也。經文作䐦，非也。

醇酒		是均反。不澆酒也，亦十旬酒也。

㕮咀		方父、側呂反。㕮咀，拍碎也。

來鎮		陟陳反。《說文》：鎮，壓也。經文作填，徒顛反。填，滿也。

○ 3.30.第四十八卷

蜜提		或作締，音徒計反。城名也。經文作𣧅。此吐字是翻音，作吐梨反，遂誤寫正也。

梴樹		丑連反。樹名也。

他支		秦言財幢。經文作咃吱，從口，取轉舌也。

爲幟		古文𢂴，同。尺志反。幖也。《通俗文》：私記曰幟。謂劍蓋等五物，幖爲記也。

祇崇		諸時反。《爾雅》：祇，敬也。崇，重也。

振給		古文𢈫、挋二形，同。諸胤反。《說文》：振，舉也。《小爾雅》：振，救也。亦振，發也。經文作賑，諸忍反。《爾雅》：賑，富也。謂隱賑富有也。賑亦兩通。

鰥獨		古頑反。《釋名》云：無妻曰鰥，無子曰獨。言鰥人愁悒不寐，目常鰥鰥然如魚眼不閉，故字從魚也。

酸酷		古文嚳、焅、俈三形，同。口木反。《說文》：酷，急也，甚也，謂暴虐也。

纂修		古文𦆈，同。子夘反。字或作纘。《爾雅》：纘，繼也，繼前修者也。

○ 3.31.第四十九卷

禱謝		都道反。求福曰禱請也，請於鬼神也。謝，辭也。

抱不		又作菢，同。蒲報反。《方言》：燕、朝鮮之間謂伏雞曰菢，江東呼嫗。經文作㲒，未詳字出。

僥倖		又作儌，同。古堯反。下音幸。俗謂幸爲僥幸，言被其德澤也，冀望得遇也。《楚辭》：願僥倖以待時。謂皆非其所得而得之者曰僥倖。

而烙		音力各反。謂燒物著之曰烙也。

掬抱		又作鞠，同。居六反。《說文》：掬，撮也。抱，持也。

○ 3.32.第五十卷

綺語		墟蟻反。不正也。經文作䛴，非體也。

攘厭		而羊反。攘，除也，卻也。下於冉反。臥厭不悟者。

欶乳		又作嗽，同。山角反。《通俗文》：含吸曰欶。經文作𡂡，俗字也。

饋遺		古文餽，同。渠愧反。《說文》：饋，餉也。遺，與也。

稟食		補錦反。《說文》：稟，賜也。《廣雅》：稟，與也。

陽聾		餘章反。《通俗文》作詳，虛辭也。《漢書》作陽，謂不真也。經文作佯，音似羊反。佯，弱也。佯非此義也。

蝗蟲		胡光、胡孟二反。《毛詩蟲魚疏》云：阜螽，蝗也。今人謂蝗子爲螽子，云是魚子化作。張斐解《晉律》云：小曰蝩，大曰蝗。蝩，音之容反。

○ 4.雜阿含經

○ 4.1.第二卷

獲泅		正字作汓，同。似由反。《說文》：浮水上也。

不憚		徒旦反。《廣雅》：憚，驚也。《詩》云：我無憚暑。箋云：憚，畏也，亦忌也。

○ 4.2.第四卷

恐怛		都達反。怛，懼也。《廣雅》：怛，憂也。《方言》：怛，痛也。今或爲驚憚字也。

若鏵		古文䒩，或作鋘，同。胡瓜反。犁刃也。經文作鑱，非也。

啾啾		子由反。《蒼頡篇》：衆聲也。《說文》：小兒聲也。

掠𧥮		又作𠯞，古文詆，同。都禮反。《廣雅》：𧥮，欺也。亦呵也。

○ 4.3.第五卷

拔芺		補達反。《說文》：草根也。《方言》：茇，杜根也。東齊曰芺，或曰杜也。

剽剝		芳妙反。《廣雅》：剽，削也。《蒼頡篇》云：剽，截也。《說文》：剽，刺也。剝謂脫皮膚也，亦剝落也。

○ 4.4.第七卷

剬割		又作剸，同。之兗反。《說文》：剬，斷也，截也。經文作鈆，鈆錫之鈆，非也。

尪瘵		又作亢。古文從𡉚作尫，同。烏皇反。下側界反。短小曰尪。尫，弱也。瘵，病也。東齊曰瘼。

惛悴		呼昆反。下古文顇、悴二形，今作疩，同。茨邃反。惛，亂也，亦癡也。悴，傷也，亦憂也，病也。

蹁蹮		古文𢕨，同。蒲眠反。下蘇眠反。《廣雅》：蹁蹮，盤姍也。亦旋行也。經文作𨇱跣，非體也。

贔屓		古文奰、𢘍二形，今作㔗，同。皮冀反。下今作呬，同。羲冀反。《西京》云：巨鼇贔屓。薛綜注云：作力怒也。《說文》：壯大也。《詩》云：不醉而怒也。奰從三目從大。三目益大也。屓，《說文》：亦臥息也。字從尸從自聲。經文作欷，非也。

○ 4.5.第十卷

蔭鷚		於禁反，下力救反。蔭，覆也。《通俗文》：暮子曰鷚。

發荄		古來反。《說文》：草根也。《方言》：東齊謂根爲荄也。

火㷮		音遭。《字林》：㷮，燒木焦也。經文作，他念反。

○ 4.6.第十九卷

指蹴		千六反。《說文》：蹋也。以足逆蹋之曰蹴。經文作掓，非體也。

㒹沛		又作䟺，同。補昧反。謂偃仆也。經文作狽，非體也。

探其		他含反。《爾雅》：探，取也。郭璞曰：手摸取也。《說文》：手遠取也。

脯腊		胥亦反。《周禮》：脯腊。鄭玄曰：乾肉薄析之曰脯，小物全乾曰腊。腊猶昔，謂久昔也。

矛䂎		粗亂反。排䂎也。《字林》：小矛也。經文作鋑。古文鐫字。又作爨，炊也。並非字義也。

○ 4.7.第二十一卷

亹亹		亡匪反。亹亹猶微微也，亦進皃也。

涕泗		息利反。《詩》云：涕泗滂沱。《傳》曰：自鼻出曰泗。案泗即洟也。洟，音他計反。自目出曰涕。涕音他禮反也。

○ 4.8.第二十四卷

迅飛		雖閏反。《爾雅》：迅，疾也。經文作深濬字，非也。

易韻		于閏反。言聲音和韻也。今取其義也。

○ 4.9.第二十五卷

封緘		古咸反。《字林》：束篋也。《廣雅》：緘，索也，亦閉也。

排湯		託唐反。謂湯突也。又音湯浪反。出圍也。經文作攩，都朗反，推也。攩非此義。

○ 4.10.第二十六卷

因釭		又作𨊧，同。古紅反。《說文》：釭，轂口鐵也。《方言》：燕齊海岱之間名釭爲鍋。

迦椑		臂彌反。西國樹名也。

○ 4.11.第三十卷

猘狗		昌制反。《纂文》云：猘，狂犬也。

○ 4.12.第三十二卷

沃壤		於木反。沃，美也，濕也。溉灌曰沃。下而養反。耎土也。

瘠薄		古文膌、𤹠、㾊三形，同。才亦反。《說文》：膌，薄也，瘦也。

○ 4.13.第三十三卷

詵陀		所巾反。經中或作訕馱。訕，所姦反。又作散，桑讚反。或作𨅖，字無所出也。

○ 4.14.第三十六卷

犎牛		周成《難字》作犎，音妃封反。此牛形小，𨄔上有犎。《漢書》《西域傳》：疏勒獻師子、犎牛。音封。

○ 4.15.第三十九卷

䏣蠅		且余反。《說文》：䏣，蠅乳肉中也。經文作疽、蛆二形，非也。

大帆		又作颿，古文𩗋，同。扶嚴、扶泛二反。《聲類》：船上帳也。《釋名》：船隨風張幔曰颿。颿，汎也。便風疾汎汎然也。

○ 4.16.第四十三卷

縫紩		馳栗反。《說文》：縫衣也。《廣雅》：紩，納也。亦縺衣也。

若昵		今作暱，同。女栗反。《爾雅》：昵，近也。亦親也，謂私昵相親近也。

茅荻		又作藡，同。徒歷反。蒹，荻草也。蒹，音古銜反。

浚輪		古文𣽊、濬二形，今作浚，同。雖閏反。浚，深也。

𣯺𣯺		《蒼頡篇》作𨲱，同。蘇南反。毛垂皃也。《通俗文》：毛長曰𣯺。𣯺，經文作㕘，非體也。

四層		徂登反。《說文》：重屋也。亦重也。《山海經》云「雲蓋三層」是也。

○ 4.17.第四十七卷

皸坼		居雲、去雲二反。《通俗文》：手足坼裂曰皸。經文或作龜𤇚。《莊子》：宋人有善爲龜手之藥者。注云：其藥能令人手不龜坼也。

匕首		補履反。劍名也。《周禮》《考工記》云：匕首劍身長三尺，重二斤一兩，輕而便用也。其頭似匕，因曰匕首。《史記》「荊軻右執匕首，揕其匈」是也。揕，音知禁反。字從手。

○ 4.18.第四十八卷

凷相		今作塊，同。苦對反。《說文》：堅土也。土塊也。

奸狡		古卯反。謂姦僞狡猾也。字從犬。《方言》：凡小兒多詐而獪或謂之猾。猾亦亂也。經文從女作姣，非也。獪，音古快反。

## 一切經音義卷第十二

○ 1.長阿含經

○ 1.1.第二卷

防禦		魚舉反。防，備也，亦禁放逸也。《爾雅》：禦，禁也。制捍禦之也。捍，音胡旦反。禁禦二字並從示。

乘桴		又作艀，同。扶流反。編木者也。小泭曰桴也。泭音敷。

明喆		古文喆、悊二形，今作哲，同。知列反。《爾雅》：哲，智也。亦了也。

嘆咤		古文嘆、𪇽二形，同。他旦反。嘆，吟也。吒又作喥，同。竹嫁反。《通俗文》：痛惜曰咤也。

填塞		又窴，同。徒堅反。《廣雅》：填，塞也。亦填滿也。

并𩞚		人名也。相承音飽，未詳所出。案古文𩜿、𩚴二形，今作飽。飽猶滿也。此應𩞹字誤作也。𩞹，音於焰反。

○ 1.2.第三卷

殞絶		《字書》作隕，同。于愍反。《聲類》：殞，歿也。亦墜落也。

轟轟		今作輷，《字書》作𨋮，同。呼萌反。《說文》：轟轟，群車聲也。

彷徉		房羊二音。《廣雅》：彷徉，徙倚也。亦俳佪也。

聲聒		公活反。諠也。《蒼頡篇》：擾耳孔也。《字林》云：諠語也。

濁渾		胡昆反。渾，亂也。亦水流聲也。

恬淡		徒兼、徒濫反。《方言》：恬，靜也。《廣雅》：淡，安也。

○ 1.3.第四卷

歔欷		古文唏，同。欣居、欣既反。《蒼頡篇》：泣餘聲也。亦悲也。

終措		且故反。措，安也，亦置也，施也。

淪曀		力均反。淪，沒也。曀，翳也。謂淪沒翳暗也。

虜扈		力古、胡古反。謂縱橫行也，亦自縱恣也，又勇健之皃也。《漢書音義》曰：扈，跋扈也。自大也。

瑕隙		古文𡭴，同。丘逆反。舋也，亦別也，壁際孔也。經文作郄，非體也。隙字從上下小，中從白也。

企望		古文趼、𠈮二形，同。墟豉反。《通俗文》：舉跟曰企也。字從人從止。

○ 1.4.第七卷

隊隊		古文䃍，同。徒對反。言羣隊相隨逐也。

爲𥵨		亡支反。《字林》：竹篾也。經文或作蔑，義同。今蜀土關中皆謂竹蔑爲𥵨。經文作𥵞，誤也。

有泄		思列反。發也，溢也，亦漏也。

自刎		古文歾，同。亡粉反。《公羊傳》云：公遂刎脰而死。何休曰：刎，割也。脰音豆頸也。

磽确		苦交、胡角反。《通俗文》：物堅鞕謂之磽确。孟子曰：磽确，瘠薄之地也。

○ 1.5.第八卷

穢稻		於廢反。謂不潔清也。亦穢惡也。經文有從禾，或從酉，作𥠆、醎二形，非也。

○ 1.6.第十一卷

排擠		子詣反。推𢫨謂之排擠。《廣雅》：擠，排也。經文作濟，誤也。𢫨，音而勇反。

不媟		息列反。相狎習謂之媟，亦媟嬻也，慢也。

門閫		又作梱，同。苦本反。《禮記》：外言不入於梱。《三蒼》：梱，門限也。

○ 1.7.第十二卷

諦婆		經中有作諯婆，依字，㐬絹、至緣二反。相讓也。

陛提		蒲米反。經中有從比下木作𨹼，誤也。

具幾		經文有作𦤌，渠冀反。

榬頭		或作𥰟，同。禹煩反。依字，籰也，音于縛反。

枇那		扶迷、蒲蔑二反。依字，《廣雅》：枇，擊也。

○ 1.8.第十三卷

鞘中		《小爾雅》作韒，《蒼頡篇》作削，同。思誚反。盛刀者也。《方言》：劍室也。

瀨悉		力蓋反。依字，《字林》：水流沙上也。水淺流曰瀨也。

持戟		居逆反。戟，矟也。《釋名》云：戟，格也。有枝戟也。經文從金作，非也。

蹶倒		巨月、居月二反。《說文》：蹶，僵也。《廣雅》云：僵，仆也。

○ 1.9.第十五卷

桎梏		之實、古祿反。《周禮》：在手曰桎，在足曰梏。謂杻械也。

援助		禹卷反。謂依據護助之言也。

○ 1.10.第十八卷

金桄		又作輄，同。音光，謂車及梯轝等撗木者也。

中級		居及反。級，次也，謂階級而升，一級二級是也。

夾道		古洽反。在兩邊也，亦夾持也。《三蒼》：夾，輔也。

佉詶		古文譸、𠾉二形，同。是由、竹鳩二反。叢林名也。

汜汜		古文泛，同。孚劍反。《廣雅》：泛泛，浮皃也。亦汜濫也。

渟水		狄經反。《埤蒼》：水止曰渟。

泥淖		奴孝反。《蒼頡篇》云：深埿也。《字林》云：濡甚曰淖。亦溺也，濕也。

○ 1.11.第十九卷

槌𥑐		古文磓，同。都回反。投下也。下於甲反。自上加下也。經文作推押二形，非體也。

從咽		又作㖶，同。於賢反。咽，喉也。經文作嚥，未見所出。

蓬勃		蒲公、蒲沒反。《廣雅》：勃，盛皃也。

犇馳		古文𩦥，今作奔，同。補門反。疾走也。《釋名》：奔，變也。有急變奔赴之也。

摣掣		又作抯，同。側家反。《廣雅》：抯，取也。下又作𢊏，同。昌制反。掣，挽也。

扡抴		太何反。下又作曳，同，余世反。扡曳，牽引也。

凍瘃		古文𤷚，同。知録反。謂手中寒作瘡也。

拼之		古文抨，同。補耕反。謂彈繩墨爲拼也。經中作絣。《字林》：無文綺也。絣非此用也。

哮呼		又作唬，同。呼交反。《通俗文》：虎聲謂之唬嚇。嚇，音呼嫁反。

爒身		又作𤑗，同。力鳥、力照二反。《字林》：爒，炙也。

蹌踣		七羊反。踣今作仆，同。蒲北反。蹌，動也。仆，前覆也。

有篅		視專反。《字林》：判竹爲之，盛穀者也。《蒼頡篇》作圌，時緣反。員倉也。經文作簞，音單，器名。簞，笥也，亦盛食器也。

瘂或		於假反。《埤蒼》：瘂亦瘖也。經文作痾，於何反。病也。又作啞，音乙白反。笑聲也，並非字義。

如縆		古恆反。《通俗文》：大索曰縆。縆亦繩也。經文作、絙，非也。絙，音胡官反。

○ 1.12.第二十卷

石𨹃		徒果反。《通俗文》：積土曰𨹃。經文作墯，非也。

拚舞		又作抃，同。皮變反。《說文》：拊手曰抃也。

醯嵬		五迴反。忉利諸天子名也。

○ 1.13.第二十一卷

涓澮		古玄、古會二反。涓涓，水小流也。澮山水出溝，廣二尋，深二仞也。

虵池		實遮反。池名也。經中作𥝀，誤也。

穴泉		古文作洤，同。絶緣反。水自出爲泉。經中作厡，或作湶，非體也。

呼哈		古文欱、𪘁二形，同。呼合反。《說文》：欱，啜也。

○ 1.14.第二十二卷

梓柏		又作榟，同。資里反。木名也，可爲琴瑟也。梓亦楸也。

異係		古文繫、繼二形，同。古藝反。係，綴也。係，嗣也，續也。

拊匈		麩主反。謂拊拍也。《尚書》「擊石拊石」是也。

○ 2.別譯阿含經

○ 2.1.第一卷

駏驉		渠語反，下許居反。謂似騾而小，牛父馬子是也。

晞乾		許機反。《方言》：晞，𤍜也。北燕海岱之間謂暴乾爲晞。

郁多		於六反。或作欎多，七條衣也。

○ 2.2.第二卷

蠎蛇		莫朗反。《爾雅》：蠎，王蛇。經文作蝄蜽之蝄，非也。

纔全		在灾反。《廣雅》：纔，蹔也。亦僅也。經文作諧，非也。

㪠食		口咸反。謂㪠啄而食也。經文作貪，或作龕，皆非也。

○ 2.3.第三卷

鑿穽		才性反。《蒼頡篇》云：埳坑曰穽。《廣雅》：穽，坑也。

㮯煑		古文䚠，同。胡昆反。《通俗文》：合心曰㮯。《纂文》云：未判爲㮯。經中作渾濁之渾，非此義也。

總布		音忩。《通俗文》：輕絲絹曰總。總赤青白色也。

牂羖		祖郎反，下音古。羊三歲曰牂。牂然，盛皃也。羖，羝羯也。

○ 2.4.第四卷

滑湒		又作，同。思入、史及二反。《字林》：沸鬲也。亦雨聲也。

○ 2.5.第五卷

荼毒		達胡反。《廣雅》：荼毒，痛也。亦行惡也。

鼷鼠		胡鷄反。《說文》：小鼠也。言有毒者也，亦言甘口鼠也。

髻髪		古文鬠、髻二形，今作括，同。古活反。《字林》：髻，絜髪也。謂括束髮也。或作結髮字也。

○ 2.6.第七卷

瘳損		敕流反。《尙書》：王翌日乃瘳。瘳猶差也，亦愈也。

○ 2.7.第九卷

桁械		胡郎反。《通俗文》：拘罪者足曰桁。械，胡戒反。械亦桁類也。經文作核，非也。

拘紖		幾愚反。《埤蒼》：桊，牛拘也。《說文》：桊，牛鼻環也。下丈忍反。《說文》：牛系也。經文作倨靷，非體也。桊，音居院反。

㨑搣		子公反。捉頭曰㨑。下音滅。滅，除也。

滲入		疏蔭反。滲，盡也。下漉曰滲。滲，竭也。

○ 2.8.第十卷

都澌		又作瀃，同。相離反。《字林》：水索也。亦盡也。

扢土		古文杚、扢二形，今作㮣，同。公㝵反。杚，量也。《廣雅》：杚，摩也。亦平也。平斗斛曰杚也。

○ 2.9.第十一卷

毗細		女九反。經文作，非也。

一踔		丑皃反。謂半步曰踔也。字體作𧻧。

○ 2.10.第十五卷

兩須		思于反。謂鎻須也。經文作，《三蒼》悉於反。，黎也。非此義。

得咽		古文㖶，同。一見反。謂吞咽也。《漢書》「以雪與氈并咽之」是也。

○ 2.11.第十九卷

麻緼		一問反。《說文》：緼，亂麻也。經文作藴，紆文反，謂束草爇火也。蕰非字體也。紼，音甫勿反。爇音而悅反。

○ 2.12.第二十卷

𧄼瞢		徒登、丁鄧二反。《韻集》云：失臥極也。下亡登反。經文作䠬，非體也。

布穀		《方言》：布穀，自關而東梁楚間謂之鴶鵴，周魏之間謂之擊穀，自關而西或謂之布穀。郭璞曰：今江東呼爲穫穀也。鴶，音古八反。鵴居六反。

苾馥		蒲結反。《詩》云：苾苾芬芬。箋云：香也。下扶福反。香也。

芟截		所巖反。刈草也。《詩傳》曰：芟，除草也。

○ 3.賢愚經

○ 3.1.第一卷

懇惻		古文𧨛，同。口很反。《通俗文》：至誠曰懇。懇亦堅忍也。下古文𢝔，同。楚力反。《廣雅》：惻，悲也。《說文》：惻，痛也。

剜炙		烏桓反。謂以刀抉肉曰剜。炙，灼也。灼，爇也。

王薨		呼弘反。《廣雅》：薨，亡也。《釋名》：大夫曰卒，諸侯曰薨。薨亦頓壞聲也。《白虎通》曰：崩、薨皆周制也。

僉然		此廉反。《爾雅》：僉、咸，皆也。《方言》：自關而東王國之都謂皆爲僉也。

悒悒		於急反。《字林》：悒，不安也。《蒼頡篇》：悒悒，不舒之皃也。

失跨		苦霸反。躡也。《字林》：跨，踞也。經文作𨅓，直加反。行不前也。𨅓非字義。

口噤		古文唫，同。渠錦反。噤，閉也。《通俗文》「口不開曰噤」是也。

諺言		宜箭反。《說文》：傳言也。謂傳世常言也。

昞著		古文昺、苪二形，今作炳，同。碧皿反。《廣雅》曰：昺，明也。

○ 3.2.第三卷

俛仰		無辯反。俛，低頭也。言閔默不已也。

澡盥		公緩反。《說文》：澡手也。凡盥洗物者亦曰盥也。字從臼水臨皿上也。臼音居六反，兩手奉物也。

斠格		今作角，同。古學反。角，試也，角力也。格，量度也。字從木。

舋張		𦏁鎮反。《爾雅》：須屬獸曰舋。郭璞曰：言自奮迅也。謂氣體所須也。

亘川		歌鄧反。《詩》云：亘之秬𥝣。箋云：亘，遍也。亦竟也。

肥脆		清歲反。《說文》：少血易斷也。《廣雅》：脆，弱也。亦耎也。經文作𦠆、饌二形，非體也。

欽羡		辭箭反。欽，敬也。《說文》：羡，願欲也。經文作㵪誤也。

具騰		杜登反。《說文》：騰，傳也。騰亦乘也。《廣雅》：騰，奔也。傳音知戀反，謂傳遞郵驛也。

○ 3.3.第四卷

眩䁌		胡遍、莫報反。《國語》：有眩𥈆之疾。賈逵曰：顛䁌也。

叵我		普我反。謂揺動不安也。經文作𧿽𨁟，或作𡶅峨，皆非也。

爲臛		呼各反。《說文》：肉羹也。謂有菜曰羹，無菜曰臛也。

厭㤥		胡代反。《通俗文》：患愁曰㤥。㤥，亦苦也，恨也。今猶言患㤥，以有所苦也。

激切		公的反。感也。《楚辭》：或清激事無所通。王逸曰：激，感也。

如掊		蒲交反。《通俗文》：手把曰掊。字從手咅聲。經文作刨，近字也。咅，音妨走反。

𦶇衣		而容反。《字林》：毛𦋺也。《纂文》云：𦶇，以毛爲飾也。

搔蛘		桑勞反。《說文》：搔，刮也。搔亦抓也。經文作瘙，桑到反，疥也。下餘掌反。《說文》：搔蛘也。《禮記》「寒不敢襲，蛘不敢搔」是也。字從虫從羊。今皆作癢。經文作痒，似羊反。《字林》：痒，病名也。痒非此義。

○ 3.4.第五卷

癎病		核間反。《聲類》：小兒瘨也。《說文》：風病也。

倱伅		又作混沌，同。胡損、徒損反。《通俗文》：大而無形曰倱伅也。

○ 3.5.第七卷

妐言		之容反。《釋名》云：伀者言是己所敬，見之伀伀自齊肅也。

鎮煞		陟陳反。《說文》：鎮，壓也。經文作填，音田。填非此義。

忠恪		古文愙，同。苦各反。《尚書》：恪謹天命。孔安國曰：恪，敬也。《字林》：恪，恭也。

銜穗		又作𥝩，同。辭醉反。《說文》：禾成秀人所收者也。

槁宕		徒浪反。宕猶上也。高昌人語之訛耳。

罔然		古文罡、网二形，同。無往反。罔罔然無知意也，亦惶遽之貌也。經文從心作惘，近字也。

囟上		古文䏤、𦞤二形，同。先進、先恣二反。《說文》：頭會腦蓋也。額空也。經文作𩕄，未見所出。

○ 3.6.第八卷

圖苗		靡驕反。謂未成也。《蒼頡篇》：禾之未秀者曰苗。今取其義。此應俗語耳，宜作規摹。謂未施采者，用土木等爲規摹也。

析體		思狄反。析猶分析也。字從木從斤，謂以斤分木爲析也。

覈身		胡革反。覈，㝵也。經文作撽，口吊反。撽，撃也。撽非此義。

○ 3.7.第九卷

卓犖		力角反。謂奇異也。

騷騷		蘇勞反。《說文》：騷，擾也。又摩馬也。亦大疾也。字從馬。經文作搔，非體。

㱇然		所力反。《埤蒼》：恐懼也。《通俗文》：小怖曰㱇也。

○ 3.8.第十卷

勦了		仕交反。便捷也。謂勁速勦健也。《說文》作䰫。《廣雅》：䰫，捷也。《聲類》：䰫，疾也。

挫捩		祖臥反。挫，折也。謂折其鋒也。《說文》：挫，摧也。捩，音力結反。

麼小		莫可反。細小曰麼。經文作尛，近字也。

釵股		楚佳、公戶反。脛本曰股，取其義也。

繼邁		古帝、莫敗反。繼，續也。邁，往也，謂相續而往也。

咆哮		蒲交、呼交反。《說文》：咆，㘁也。哮，驚也。亦大怒也。

○ 3.9.第十一卷

㣿惕		之若、恥擊反。㣿，憂懼也，亦痛也。惕，愁也，亦憂也。

○ 3.10.第十二卷

孤焭		古文惸、儝二形，同。巨營反。焭，單也。無兄弟曰焭也。謂𠙦𠙦然也。

施𦊟		孤戶反。《易》云：結繩爲罟，以田以魚。罟，網也。經文或作𦊨，子邪反，亦網也。二形隨作。

𤳖比		補丹反。《字林》：𤳖，部也。翻，類也。經文作般，假借也。

渰水		乙釤反。謂揾入水中也。渰，沒也。

○ 3.11.第十三卷

斒斕		又作霖、玢二形，同。補間反，下又作𢿻，同。盧間反。《埤蒼》：文皃也。文章成謂之斒斕。經文作斑蘭，非體也。

健辟		脾役反。謂便辟捷勇也。

○ 3.12.第十四卷

廁圂		胡困反。《釋名》云：廁，言人雜廁在上也。或曰圂，言溷濁也。或曰圊，言至穢處宜當修治潔清也。

摒譡		卑政、都浪反。謂掃除也。《廣雅》：摒，除也。

𩇕然		又作靖、竫、妌、靜四形，同。自井反。謂安定也，息也，亦無聲曰靜。《說文》：𩇕，飾也。𩇕，絜也。

腹潰		古文殨，同。胡對反。《說文》：潰，漏也。亦旁決曰潰也。

趒牆		他吊反。跳，躑也。《韻集》：趒，越也。經文作超，非體也。

蜂蟲		又作螽，同。匹凶反。或作香蟲。《說文》：螫人者。經文作乘，此應誤也。

奕奕		余石反。弈弈，光明之德也。《廣雅》：奕奕，盛也。字體從大。經文作奕，非也。

○ 3.13.第十五卷

種𧙣		一本作稷。

利躓		古文䠟、躓二形，今作疐，同。陟利反。《通俗文》：不利曰躓。限至曰礙也。

○ 3.14.第十六卷

財賄		古文賄，同。呼罪反。財貨曰賄。賄亦財也。《通俗文》：財帛曰賄。《周禮》：通貨賄。鄭玄曰：金玉曰貨，布帛曰賄也。

蠱道		公戶反。《聲類》：弋者反。謂行蟲毒也。

賖貰		始遮反，下時夜反。《說文》：貰，買也。貰，貸也。《廣雅》：貰，賖也。

贏長		弋成反。《字林》：贏，有餘也。《廣雅》：贏，益也。亦緩也。今皆作盈。

陶演		徒刀反。《詩》云：憂心且陶。陶，暢也。暢，達也。

荼迦		徒加反。經文從足作𨃓，非也。

○ 4.起世經

○ 4.1.第一卷

壘堞		又作垒，同。力癸反。軍壁曰壘。壘亦重也。下又作堞，同。徒頰反。《字書》：女牆也。

苑囿		古文𡈹，同。于救反。《字林》：苑，有垣也。亦禁苑也。《三蒼》：養牛馬林木曰苑，養禽獸處曰囿。

閻浮提		或名剡浮洲，或言譫浮洲，或云贍部洲。閻浮者，從樹爲名。提者，略也。應言提鞞波，此云洲。譫，音之含反。《埤蒼》：多言也。

鬱單越		或名鬱怛羅越，或言鬱多羅拘樓，或言郁多羅鳩留，正言鬱怛羅究瑠。此譯云高上作，謂高上於餘方也。亦言勝鳩留，此云作，亦云姓也。

弗婆提		或名弗于逮，或云弗婆毗提呵，或云逋利婆鼻提賀。逋利婆，此譯云前。鼻提賀，此云離體。或云弗婆提，或言毗提呵者，並訛也。

瞿陀尼		或名倶耶尼，或名瞿耶尼，或名瞿伽尼，皆是訛轉也。瞿，此譯云牛。陀尼夜，此云取與。以彼多牛，用牛巿易，如此間用錢帛等。或云有石牛也。

薔薇		在羊反，下無飛反。重葉花者也。

淋甚		古文瀶，同。力金反。《三蒼》：淋、漉，水下也。

礓石		居良反。形如薑也。《通俗文》：地多小石謂之礓礫。字從石，經文從土作壃，非也。

攀𢱯		又作㩜、攬二形，同。力敢反。《說文》：撮，持也。《廣雅》云：𢱯，取也。

搦取		又作𢾼，同。女卓反。搦猶捉取也。《說文》：搦，按也。

○ 4.2.第二卷

馬名婆羅訶		此譯言長毛也。

蟹螯		五高反。蟹有二螯八足也。字從虫。經文作鼇，大𪚺也。鼇非此義也。

蘇偷婆		此譯云大聚。舊云塔者，訛略也。

○ 4.3.第三卷

森竦		所金反。《說文》：多木長皃也。下古文慫，同。先勇反。《廣雅》：竦，上也。謂高上也。

黫黑		又作𦎣，同。於間反。《字書》：黑羊也。經文從牛作𤚕，非也。

㒻突		莫勒反。《說文》：㒻，突前也。猶輕觸直進也。字從曰從見。今皆作冐。

啀喍		五佳反，下助佳反。犬見齒也。啀啀然也。經文作睚眦，五賣、助賣反。瞋目也。

鐵鈇		方于反。《說文》：鈇，莝斫也。鈇亦椹也，亦撗斧也。

滂流		普傍反。《三蒼》：滂沱也，水多流皃也。

鐵鏊		五誥反。可以作餅者也。

○ 4.4.第四卷

而踣		今作仆，同。蒲北反。踣謂前覆也。

不㮣		古文杚，同。古礙反。《廣雅》：㮣，摩也，平也。謂平斗斛曰㮣也。

顫動		又作䡀，同。之膳反。《說文》：頑，顫也。《三蒼》：頭不正也。

黑黶		於簟反。謂面黑子也。《說文》：中黑也。

○ 4.5.第七卷

虯螭		渠周反，下敕知反。《廣雅》：有角曰虯。龍無角曰螭。虯，黑身無鱗甲。螭，若龍而黃者也。

兩股		又作骰，同。公戶反。《說文》：胵本曰股。股，髀之也。

○ 4.6.第八卷

䂎棓		千乱反。廣雅：䂎謂之鋋。鋋，小矛也。下又作棒，同。蒲溝反。大杖也。

瘢痕		蒲蘭反，下胡恩反。痕，跡也。痕，物跡也。

○ 4.7.第九卷

陂濼		筆皮反，下匹博反。陂，池也。下山東名爲濼，鄴東有鸕鷀濼是也。幽州呼爲淀，音殿也。

○ 4.8.第十卷

迦箄		方尔反。此名藿香也。藿，音呼郭反。

○ 5.雜寳藏經

○ 5.1.第一卷

礭然		口角反。《周易》：夫乾礭然，示人易矣。韓康伯曰：礭，堅皃也。

黎元		力奚反。黎，衆也。元，善也。古者謂民曰善，言善人因善爲元，故曰黎元。言元元者，非一民也。

瞤動		古文䀏，同。而輪反。《說文》：目揺動也。

惕惕		敕歷反。《詩》云：心焉愓愓。《傳》曰：惕惕，猶忉忉也，亦疾也，懼也。

○ 5.2.第二卷

而賦		方句反。布也，量也。《爾雅》：賦，班也。《郭璞》曰：謂班布與之也。

悼慨		徒到、可戴反。悼，傷也。哀憐也。慨，大息也。

鑰匙		今作𨷲，同。余酌反。下《方言》作提，又作鍉，同。是支反。𨵿，鑰也。經文作𦿈，非體也。又作𨥌，《聲類》字與鉹同，音昌紙反，𩰿也。又作𣏚，並非也。

仇迦		渠牛反。或作拘迦離。梵言訛轉耳。

鞠躬		居六、居雄反。《論語》：鞠躬如也。孔安國曰：斂身也。經文作穹、窮，非體也。

○ 5.3.第三卷

肥丁		都亭反。丁，強也。《釋名》云：丁，壯也。言物體皆壯也。夏時萬物丁成實也。經文作𦘭，都定反。非也。𦘭，䬦也。𦘭非字義。䬦音豆。

單孑		居折反。孑猶獨也。《字林》：無右臂曰孑。是其義也。

讒搆		古侯反。搆，合也，亂也。《詩》云「讒人罔極，構我二人」是也。經文作婚媾之媾，非體也。

諂詭		居毀反。不實也。《廣雅》：詭，隨惡也。亦欺也，誑也。

騾䮫		力侯反。似騾而大。

○ 5.4.第四卷

畐塞		普逼反。《方言》：畐，滿也。經文作逼，誤也。

襤褸		古文懢，又作繿，同。力甘反。謂衣敗也。凡人衣破醜弊皆謂之襤褸。經文作藍縷，非體也。

伶俜		力丁、匹丁二反。伶俜亦孤獨無依怙也。三蒼：聯翩也。

銅魁		苦迴反。《說文》：羹斗也。經文作鐦、二形，並非也。

○ 5.5.第五卷

相諧		胡皆反。諧，和也。謂音聲調和也。《說文》作龤，樂和也。

金㼜		又作盎，同。於浪反。《爾雅》：盎謂之缶。郭璞曰：即盆也。

躓頓		古文䠟、躓二形，今作疐，同。陟利反，謂挫辱之也。《左傳》云：躓而蹎。案躓猶頓也。《廣雅》：躓，蹋也。

侜張		陟留反，下知良反。《爾雅》：侜張，誑也。郭璞曰：無或侜張爲幻惑。亦欺誑人也。經文作倀，非也。

匍匐		薄胡、蒲北二反。《字林》：匍，手行也。匐，伏也。亦顛蹷盡力也。

災疫		以壁反。疫，厲鬼也。疫，役也。言有鬼行災役也。

啓門		孔《尙》以爲古文啓字，《埤蒼》作闙，同。苦禮反。《說文：》啓，開也。

○ 5.6.第六卷

今享		籀文作亯，同。虛兩反。《尚書》：克享天心。孔安國曰：享，當也。經文作音響之響非也。

儻能		敕朗反。謂不定辭也。經文作讜，當朗反，直言也。讜非此義。

嚶鳴		烏耕反。《爾雅》：丁丁嚶嚶，相切直也。謂兩鳥鳴，以喻朋友切磋相正也。

嗷嗷		五高反。《說文》：嗷嗷，衆口愁也。

苛剋		賀多反。《說文》：尤劇也。煩擾也。剋，急也。《禮記》「苛政猛於虎」是也。

至欵		或作𣣅，同。口緩反。《蒼頡篇》：欵，誠重也。《說文》：意有所欲也。又志純也，欵，愛也。

老瞎		又作𥈎，同。呼鎋反。《字書》：一目合也。

○ 5.7.第七卷

綏化		斯隹反。《尚書》：五百里綏服。孔安國曰：王者政敎也。《爾雅》：綏，安也。

錏鍜		一加、何加反。《說文》：錏鍜，頸飾也。

坐頭		藏果反。《說文》：坐，止也。經文作𡲙，於人反，塞也。𡲙非此義。舊烏見反者，非也。

禱賽		都誥反。《說文》：告事求請爲禱。下蘇再反。謂酬報也。

哂哂		失忍反。《論語》：夫子哂之。案：哂，小笑也。經文作㖶，舊烏鷄、呼鷄二反，非也。

○ 5.8.第八卷

諮詢		私遵反。問也。《左傳》：訪問於善爲諮，諮親爲詢。諮問善道，謂諮問親戚之義。

㤲腹		又作㥦，同。虛頰反。《說文》：丘涉反。恐息也。經文作攝，非也。

甲胄		古文䩜，同。除救反。《廣雅》：兜鍪也。亦言鞮鍪也。

㖑言		呼戒反。㖑，喝恚聲也。經文作喈，音皆，非字義也。

覰其		又作狙，同。千絮反。《字林》：窺，觀也。亦覗也。《廣雅》：覰，視也。相候視也。

眼眠		又作瞑，同。莫田反。《說文》：瞑，翕也。《爾雅》：翕，合也。

咥師		徒結反。人名也。

鄙𢌀		思裂反。鄙，陋也。𢌀，黷也，亦私居非公會之服也。

狡猾		古飽反，胡刮反。《尚書》：蠻夷猾夏。范寧曰：猾，亂也。《字書》：猾，惡黠也。《方言》：凡小兒多詐或謂之猾。

巢窠		又作萪、薖二形，同。苦和反。《廣雅》：窠，巢也。

抵言		都禮反。拒也。謂抵拒推也。

覈實		又作覈，同。胡革反。《說文》：考實事也。亦審覈之也。

扳上		又作攀，同。普斑反。《廣雅》：扳，援也。《釋名》：攀，翻也。連翻上及之言也。

○ 6.普曜經

○ 6.1.第一卷

迄今		虛訖反。《爾雅》：迄，至也。

福祚		在故反。祚，報也。亦祿也。

四瀆		徒木反。《爾雅》：水注澮曰瀆。《說文》：溝也。又邑中曰瀆也。

愚戅		都絳反。《說文》：愚，癡也。戅，愚也。

盪滌		徒朗、徒的反。盪滌，洒器物也。《說文》：滌，洒也。

軒窗		許言反。軒，樓板也，亦檻上板也。障風日者也。

鏺樹		補沫反。國名也。依字，兩刃有木柄可以刈草也。

帑藏		敕朗反。《周成難字》音蕩。《說文》：帑，金幣所藏府也。

櫳疏		力公反。《蒼頡篇》：㰍，疏也。《說文》：房室曰疏也。疏亦窗也。

○ 6.2.第三卷

髀踵		蒲米反。下古文踵，今作歱，同。之勇反。《說文》：足跟也。《廣雅》：踵，跡也。

篋笥		胥吏反。《說文》：盛衣器也。亦盛食器也。圓曰簞，方曰笥也。

椸架		古文提、椸二形，今作箷，同。余支反。《禮記》：男女不同椸架。鄭玄曰：竿謂之椸，可架衣也。《蒼頡篇》：椸格也。

鶩鴈		音木。《爾雅》：舒鳬，鶩。李巡曰：野曰鳬，家曰鶩。鶩即鴨也。

芬葩		普花反。《說文》：芬，芳也。葩，花也。取其盛皃也。

咳𥬇		古文孩，同。胡來反。《說文》：咳，小兒笑也。《禮記》「子生三月，父執子之手，咳而名之」是也。

○ 6.3.第四卷

委儋		丁甘反。委，積也。儋，何也。謂委積相儋負也。

鵁鶄		音交精，鳥名也。群飛，如雌鷄，似鳬高足也。

齩骨		又作䶧，同。五狡反。《廣雅》：䶧，齧也。經文作嚛，火屋反。《說文》：食辛也。嚛非字義也。

寮屬		又作僚，同。力條反。《爾雅》：寀、寮，官也。郭璞曰：同官爲寮。亦僚友也。

喁喁		魚凶反。《說文》：衆口上見也。《淮南子》云：群生莫不喁喁然仰其德也。

○ 6.4.第五卷

不啑		丁計反。《蒼頡篇》云：噴鼻也。經文作口血，非也。

寳垜		徒果反。《通俗文》：積土曰垜。《說文》：堂塾也。

緹幔		他禮反。《說文》：帛赤黃色也，淺絳也。一染謂之縓緹也。縓，音且絹反。

珠璣		居衣反。《說文》：珠之不圓者也。或曰小珠也。

訛言		古文蔿、譌、吪三形，同。五戈反。《詩》云：民之訛言。箋云：訛，僞也。訛亦詭言也。

蒺蔾		自栗、力尸反。《爾雅》：薋，蒺蔾。即布地蔓生，子有三角者也。經文作𨪏錤，未見所出。錤音基。鎡錤，鋤也。非今所用也。

○ 6.5.第六卷

誾誾		古文𧥥，同。魚巾反。《說文》：誾誾，和悅而爭也。《禮記》：誾誾，和敬之皃也。經文作狺，字與㹞同，音牛佳、牛巾二反，犬聲也。又作唁，宜箭反，並非此用。

嫈嫇		乙莖、莫莖反。《字林》：心態也。亦細視也。經文作𥌽𥇋，非體也。

跳蹀		徒篋反。跳，踊也。蹀，䠟也。《聲類》：蹀，躡也。䠟音牒。

䫌頭		普米反。《說文》：傾頭也。《蒼頡篇》：頭不正也。

從容		且容反。謂詳審閑雅之皃也。《廣雅》：從容，舉動也。

恢廓		又作㷇，同。苦迴反。《字林》：恢，大也。廓，空也。

拍臏		又作𩪯，同。扶忍反。《說文》：膝骨曰𩪯也。

虎𠒃		又作兕、二形，同。音似，又音徐姉反。《爾雅》：兕似牛。郭璞曰：一角，青色，重千斤也。

和埴		時力反。黏土曰埴。《釋名》：埴，膩也。如脂之膩也。

裁櫱		古文𣖂、𣎴、𣡌三形，同。五割反。《爾雅》：櫱，載也，餘也。謂木有殘餘載出名曰𣖂也。

○ 6.6.第七卷

氾流		古文泛，同。孚劍反。氾氾，浮皃也。

屯蹇		陟倫反。《說文》：屯，難也。蹇，挂礙也。

林邠		古文郴、豳二形，今作邠，同。府貧反。樹名也。

禮貺		許誑反。《爾雅》：貺，賜也。郭璞曰：謂賜與也。

○ 7.修行道地經

○ 7.1.第一卷

大較		古文攉，同。古學反。粗略也。《廣雅》：較，猶明也。亦比較也。

拔栽		子來反。栽，植也。今時名草木植曰栽。此謂木㮆可栽植者也。

扁鵲		蒲顯反。古之良醫也。姓鄭。案《漢書》韋昭曰：大山小盧人也，名越人，魏桓侯時醫也。

蒼頭		《漢書》：蒼頭。應劭曰：秦稱民曰黔首。黔，黑也。首，頭也。奴曰蒼頭，非純黑，以別於民也。

鬱皃		於勿反。《爾雅》：鬱，氣也。亦哀思也。下古文皃、𧳖二形，今作貌，同。莫效反。容皃也，亦見也。又作𥈆，謂眩𥈆也，音莫報反。經文作冐覆之冒，假借也。

諸藏		才浪反。積蓄也。如庫藏也。人有五藏謂肝肺脾心腎也。經文作𢧿，非體也。

譖人		側禁反。《廣雅》：譖，毀也。亦讒也。一曰旁入曰譖也。

𧌲蛛		古文作鼅鼄二形，同。音知株。謂有草𧌲蛛，有土𧌲蛛也。經文作𧑱，非也。

嗽喉		又作欶，同。所角反。謂嗽吮也。經文作𡂡，俗字也。或作，非也。

湩現		竹用、都洞二反。《通俗文》：乳汁曰湩。今江南人亦呼乳爲湩。經文作𡣢，奴罪反，非也。

銀柴		經文從口作𡁬喍二形，誤也。

○ 7.2.第二卷

奔走		古文𩦥，今作奔，同。補門反。《爾雅》：奔，走也。亦疾也。

蟠結		薄寒反。《廣雅》：蟠，曲也。亦委也。

噤齘		渠錦反，下胡戒反。《說文》：齘，齒相切也。《方言》：齘，怒也。郭璞曰：言噤齘也。

雚葦		胡官反。細葦也。《毛詩草木疏》云：葭菼名薍。至秋成則謂之雚。《夏小雅》曰：葦未秀則不爲雚葦秀然後爲雚葦也。薍，音五患反。

飛鳥		甫韋反。言鳥飛揚也。經文從犬作犵，誤也。

○ 7.3.第三卷

綜解		子送反。綜，習也，理也。《說文》：綜，機縷也。謂機縷持緯交者也。

黿鼉		魚袁反，似鱉而大。下徒何反。似蜴蜴，長一丈，有鱗甲。經文作魭䰿二形，非體也。

如麵		莫遍反。言其碎末如麵也。經文作蔑，聲之誤也。

拼直		補耕反。謂彈繩墨爲拼也。經文作絣，帛無文者。非此義也。

鐵軖		渠王反。《通俗文》：繰車曰軖。軖，䇘也。繰，音桑勞反。䇘，音護。

燔之		又作㸋，同。扶袁反。加火曰燔。燔亦燒也，乾也。

鐵丳		《字苑》：初眼反。謂以籤貫肉炙之者也。籤，音且廉反。

○ 7.4.第四卷

嘲說		古文謿，今作嘲，又作啁，同。陟交反。《蒼頡篇》：啁、調謂相戲調也。

相樘		又作𢾊、棖、𢻒三形，同。丈庚反。謂相觸也。亦摚柱也。

不訾		又作𢋀，同。紫斯反。訾，量也。《說文》：訾，思也。經文作貲財之貲，非也。

相槩		古文杚，同。古礙反。廣雅：杚，摩也。槩，平也。謂平斗斛曰槩也。

九韶		古文𪔓，同。視招反。舜樂名也。韶，紹也，言舜能紹繼堯之德也。《尙書》「簫韶九成」是也。

○ 7.5.第五卷

擭草		於虢反。《廣雅》：持也。《西京賦》云：擭獑胡。薛綜曰：謂握取之也。獑音讒。

稱錘		直危反。《廣雅》：錘謂之權。即稱錘也。《方言》：錘，重也。宋魯曰錘。

鴟豬		尺脂反，下陟於反。鴟張大也，言此人鴟張大如豬也。

搏掩		《纂文》云：博，六博用六箸六棊，謂之六博。掩，撲掩，跳錢戲也。俗謂之射數，或云射意也。

櫪㯕		力的反，下桑奚反。《通俗文》：考囚具謂之櫪㯕。《字林》：押其指也。

臠臠		力轉反。肉臠也。謂切肉大者爲胾，胾小者曰肉臠也。經文作𦟪𦟪，非也。胾，音側吏反。

步揺		《釋名》云：上有垂珠，步則揺動者也。經文作瓊瑤之瑤，非也。

秸草		古八反。《尚書》：三百里納秸服。孔安國曰：秸，槀也。服槀役也。

餬口		又作𩚩，同。戶姑反。《方言》：寄食也。江淮之間謂寓食爲餬。《爾雅》：餬，饘也。郭璞曰：即糜也。饘，音之然反。

○ 8.生經

○ 8.1.第一卷

鋃鐺		力當、都唐反。《說文》：鋃鐺，鎻也。《漢書》「以鐵鋃鐺」是也。經文作狼當，非體也。

淑女		時六反。《詩》云：窈窕淑女。《傳》曰：淑，美也。淑，善也。

震越		梵言也。此譯云衣服也。

道誼		今作義，同。宜寄反。《禮記》：誼者，宜也。制事宜也。誼，善也。善義理也。

訶譴		去戰反。《說文》：謫問也。《廣雅》：譴，責也，怒也。訶謂詰問也。《說文》：訶，大言而怒也。謫，音丈革反。

睢叫		許隹反。《說文》：仰目皃也。《聲類》：睢，䂄，大視也。謂張目叫呼也。䂄，音況縛反。

捼彼		奴和、奴回二反。《說文》：捼，摧也。又亦兩手相切也。

調譺		魚戒反。《廣雅》：譺，調也。謂相啁也。《蒼頡篇》：譺，欺也。《通俗文》「大調曰譺」是也。

誘訹		餘首反。誘，敎引也，相勸也。下私律反。《說文》：訹，誘也。《廣雅》：訹，謏也。經文作恤，憂也。恤非此義。謏，音私酉反。

薨殞		呼弘反。《廣雅》：薨，亡也。殞，歿也。諸侯曰薨也。薨，死也。

酷令		口篤反。《說文》：酷，急也。苦之甚也。暴虐也。《白虎通》曰：酷者，極也。敎令窮極也。

習𢗗		又作𢘽，翼世反。《字林》：𢘽，習也。《蒼頡篇》：𢘽，明也。《爾雅》：狃，復也。郭璞曰：狃𢗗復爲也。

俘囚		妨愚反。《尙書》：俘厥寳玉。孔安國曰：俘，取也。

犇急		又作奔、𩦥二形，同。補門反。奔亦走也。

嗚噈		古文作，同。子六、子合二反。《聲類》：噈亦嗚也。

○ 8.2.第二卷

諄那		古文訰，同。之閏反。此譯云碎末，謂人名也。

鞕𩉳		五更反，下胡浪反。風名也。𩉳字未詳所出也。相傳音字耳。

殟殙		於沒反，下莫昆反。《聲類》：欲死也。《說文》：暴無知也。

蕱偈		所交反。

昧癉		丁賀反。

鞬陀		紀言反。

禘沵		徒計反。

鎧𦒋		口賚反。《說文》：鎧，甲也。下胡旦反。《周易》：白馬𦒋如。王弼曰：鮮潔其馬𦒋如也。

○ 8.3.第三卷

讙呼		古文作吅，又作諠，同。虛袁反。《廣雅》：諠，鳴也。《聲類》：諠，譁也。諠聲驚呼也。

翕眼		呼及反。猶眨眼也。翕，合也，亦斂也。《說文》：起也。經文從目作䁯，書無此字。眨，音莊狹反。

樗樹		敕於反。《詩》云：蔽芾其樗。《傳》曰：樗，惡木也。大不中繩墨，小不中規矩也。

蠱狐		餘者反。《說文》：狐，妖獸，鬼所乘，有三德。其色中和，小前大後，死必首丘也。

拘翼		梵言憍尸迦是也。此本應作翅，後誤作翼，失其義也。

權㥠		古文諝，同。息與反。《通俗文》：多意謂之㤖㥠。《字林》：㤖㥠，知也。㤖，音張呂反。

廩賈		又作㐭，同。力甚反。《周禮》：廩人掌九穀之數。鄭玄曰：《三蒼》：藏米曰廩也。

憫泣		眉隕反。憂皃也，《左傳》：憫憫然如農夫之望歲也。

○ 8.4.第四卷

牢船		示專反。《世本》：共鼓貨狄作舟船。黃帝二臣名也。《方言》：自關而西謂舟爲船。經文作舡，音胡江反。舽，舽船也。舽，音扶江反。

姑伀		古胡反。婦稱夫之母曰姑。姑在則曰君姑，沒則曰先姑。下之匈反。《釋名》：俗謂舅章爲伀。

踧踖		子六反，下子亦反。《字林》：踧踖，不進也。一曰行平易也。《廣雅》：踧，畏敬也。謂恭敬之皃也。

○ 8.5.第五卷

髡鉗		口昆反，下巨炎反。《說文》：髡，剃也。鉗，束鐵在頸者也。經文作𩬚，非也。

觸嬲		奴皎反。謂𤲶亂也。案𤲶猶料也，亦弄也。

讒哳		側鎋、中鎋二反。啁哳，鳥悲也。

搏踏		補莫反，下又作蹋，同。徒盍反。搏，手搏也。蹋，足踐也。

無係		古文繼、繫二形，同。古帝反。說文：係，絜束也。亦相係嗣也。

唉痾		於來反。《說文》：譍聲也。《蒼頡篇》：唉，𠯋也。《字書》：慢譍也。下又作痾，同。於何反。𠯋，音於禮反。

○ 9.陰持入經

○ 9.1.上卷

惱懣		古文作𢟮，同。莫本反。《字林》：懣，煩也。《蒼頡篇》：懣，悶也。亦憤也。《方言》：眩，懣也。朝鮮洌氷之間煩懣謂之謨漫。

○ 9.2.下卷

已分		甫墳反。分隔也。分別也。《廣雅》：分，與也。經文作份，彼陳反。《論語》：文質份份然相半也。《說文》：份份，質備也。字與斌、彬同。

得跓		張住反。

溝港		古侯反，下古項反。謂須陀洹也。此言入流，亦名至流，亦名預流。言溝港者，取其流處也。

馭法		又作御，同。魚據反。凡言馭者，所以驅之也。內之於善也。謂指撝使馬也。

睡瞑		又作眠，同。亡田反。《說文》：瞑，目翕也。眠，寐也，臥也。

不跌		徒結反。《通俗文》：失躡曰跌。《字書》：失蹠也。《廣雅》：跌，差也。《方言》：跌，蹶也。郭璞曰：跌，偃也。蹠，音之石反。

○ 10.中本起經

○ 10.1.上卷

拘鄰		此譯云阿若，名已知。拘鄰者，姓也。初度五人名也。一名拘鄰，二名頗陛，三名跋提，四名十力迦葉，五名摩男拘利。

怖悸		古文作痵，同。其季反。《字林》：心動也。《說文》：氣不定也。《方言》：𢜽，悸也。注云：謂竦悸也。𢜽音葵。

屏營		卑營反。謂惶遽也。《廣雅》：屛營，佂伀也。經文作併，甫政反。《說文》：併，㝡也。併非此義。㝡，音才句反。

俱躓		古文𨄧、躓二形，今作疐，同。豬吏反。《通俗文》：事不利曰躓，限至曰礙。

○ 10.2.下卷

妖冶		余者反。《周易》：冶容誨淫。劉巘曰：冶，妖冶也。謂傲雅自得，莊飾鮮明之皃也。

狂憨		呼濫反。《字書》：憨，愚也。郭璞曰：鵽鳥憨急謂虛勇也。

靈柩		渠救反。《小爾雅》：有屍謂之柩，空棺謂之櫬。《禮記》：在棺曰柩。鄭玄：柩之言究也。《白虎通》曰：柩之言久也。久，不復變也。

焜煌		胡本反，下胡光反。《方言》：焜，盛也。郭璞曰：焜煌，盛皃也。煌，明也。《蒼頡篇》：煌，光也。經文作煇，字與暉同。虛歸反。煇，光也。煇非此用。

恂恂		私巡反。《論語》：恂恂如也。王肅曰：溫恭皃也。《廣雅》：恂恂，敬也。《爾雅》：恂恂，戰慄也。

斑駮		又作辬，同。補顏反。《說文》：辬，駮也。《蒼頡篇》：辬，文皃也。雜色爲斑。經文作斒，方間反。斒斕也。斕，音力間反。

○ 11.興起行經

○ 11.1.上卷

矛䂎		莫侯反，下麁亂反。䂎，排䂎也。經文作牟鋑二形，非體也。又作𢷗𣡿二形，並非。

吱越		書無此字，口者取其舌轉也。正作支。音紙移反。梵言也。

曰䴸		正體作麩，古文作麱，同。妨虞反。

杖敲		《蒼頡訓詁》作𢿣，同。苦交反。下擊也。《說文》：橫撾也。擊頭也。經文作撓，非也。

一仞		如振反。《論語》：夫子之牆數仞，苞咸曰：七尺曰仞。《說文》：仞，申臂一尋也。

盟死		靡京反。《禮記》：諸侯蒞牲，凡國有疑，會同則常。其盟約之大事曰盟。

各選		先袞反。謂選揀也。《說文》：選，擇也。簡能曰選。

○ 12.達磨多羅禪經

○ 12.1.上卷

發軫		之忍反。軫，跡也，轉也，展也。《考工記》：車軫四尺。注云：輿後橫木也，今謂發車跡轉也。

分逵		又作馗，同。奇𪚺反。《爾雅》：九達謂之逵。郭璞曰：四道交出復有旁通者也。

孱焉		仕簡反。謂仁謹之皃也，亦𢡼弱爲孱。《廣雅》：孱，惡也。

將暨		《聲類》：古文𦤌，同。其器反。《左傳》：猶懼不暨。注曰：暨，至也。《爾雅》：暨，不及也。暨，與也。

一匱		渠愧反。《論語》：譬如爲山，未成一匱。苞咸曰：匱，土籠也。匱亦匣也。

闔衆		胡臘反。《說文》：闔，閉也。

閃鑠		式染反，下舒酌反。閃鑠，蹔見也。不定也。經文作𤅢，非也。

尔炎		梵言。尔炎，此譯云所知，亦云應知也。

梯楴		他弟反，下敕細反。經云心之住處也。

涓流		古玄反。《字林》：水小流涓涓然也。

瀸壞		子鹽反。《通俗文》：淹漬謂之瀸洳。《字林》：瀸，漬也。

貧窶		瞿庾反。《爾雅》：窶，貧也。郭璞曰：質，陋也。《字書》：空也。毛《詩》：終窶且貧。《傳》曰：窶者無禮也。

○ 12.2.下卷

塵塺		武該、武賀二反。《通俗文》：熟土曰塺。塺亦塵也。敗壞也。

難沮		才與反。《詩》云：何曰斯沮？《傳》曰：沮，壞也。《三蒼》：沮，漸也，敗壞也。

肪𦙱		府房反。《說文》：肪，肥也。下先安反。《廣雅》：肪，脂也。羊𦙱脂也。謂腸間脂也。

鐵槍		千羊反。《說文》：槍，歫也。《蒼頡篇》：木兩頭銳曰槍。經文作鏘，佩玉鏘鏘聲也。鏘非字義也。

伏鷄		又作匐，同。扶畜反。謂鷄傴伏其卵也。《淮南子》云「伏鷄搏狸」、《方言》「鷄伏卵而未孚」皆是也。

䠋骨		今作髀，同。蒲米反。《說文》：股外曰髀也。江南音必尔反。

○ 13.義足經

○ 13.1.上卷

草葌		又作菅、䔵二形，同。古顏反。《聲類》：葌，蘭也。《說文》：香草也。

欲詆		又作呧，同。都禮反。《說文》：呧，呵也。《蒼頡篇》：呧，欺也。

遍徇		又作𢓈，同。辭遵反。《尚書》：乃𢓈師而誓。孔安國曰：𢓈，循也，亦巡行也。行走宣令曰徇。《說文》：行示曰徇。《爾雅》：徇，遍也。字從彳也。

厄至		猗革反。《蒼頡篇》：厄，困也。《說文》：厄，隘也。凡遇灾難遭苦毒皆曰厄。

鱻明		又作鮮，同。思錢反。《廣雅》：鮮，好也。鮮亦善也。

不撟		几小反。《說文》：撟，擅也。假詐也。亦舉手也。《尚書》：撟誣上帝。孔安國曰：託天以行罪。《國語》：其形撟誣。賈逵曰：非先王之法曰撟，加誅無罪曰誣。字從手，今皆作矯。

著洿		一孤反。《字林》：濁水不流曰洿。謂行潦之水也。洿，池也。《廣雅》：洿，深也，濁也。大曰潢，小曰洿。

勞來		《說文》作𠡠，同。力代反。《爾雅》：來，勞也。郭璞曰：相約𠡠亦爲勞也。揵爲舍人曰：勞，力極也。來，強事也。《廣雅》：𠡠，謹也，勤也。《詩》云：神所勞矣。箋云：勞來猶佐助也。《漢書》：勞來不怠也。經文作俫，非也。

名㦷		古文恿、㦷二形，今作勇，同。踰腫反。勇謂果決也。知死不避曰勇也。

恐懾		《聲類》作㒤，同。止葉反。《廣雅》：懾，懼也。《字書》：失常也。《說文》：心服也。

喑唶		於禁反，下子夜反。喑唶猶嘆聲也。經文作咋，壯白、士白二反。咋咋然聲也，亦咋，齧也。

斂指		力冉反。《說文》：𣫍，收也。《爾雅》：𣫍，聚也。經文作劒，誤也。

蹶地		居月、居衞二反。《說文》：蹶，僵也。《廣雅》：僵臥也。蹶，走也，亦行遽之貌也。又跳也。經文作蹴，千六反。《說文》：蹴，蹋也。

偉風		于匪反。《說文》：偉，奇也。經文作，胡憒反。非體也。

洞然		古文衕、迵二形，同。徒凍反。謂洞徹也。經文作烔，徒東反。烔，熱也。烔非此義也。

○ 13.2.下卷

不据		據於反。《廣雅》：据，斷也。《說文》：口手共有所作曰拮椐。

鶪摩		公覓反。人名也。依字，鶪，伯勞也。

俞曰		翼珠反。《尙書》：帝曰：俞，往哉。俞，然也，相然譍也。

䁆忽		古文晻、隌二形，今作暗，同。於感反。《說文》：晻，不明也。《廣雅》：晻晻，暗也。晻，冥也。

迅去		私閏反。《爾雅》：迅，疾也。

彼暹		私簾反。暹，謂進取也。

苦槖		古文𡇈，同。撻各反。《蒼頡篇》云：囊之無底者也。《說文》：槖，囊也。亦衣也。脊犎如槖，因以名焉。

鼓𪖞		字宜作㰆，蒲戒反。謂㰆囊也。鍜家用吹火令熾者也。經文作𪖞，未詳字所出。

蚱蜢		側挌反，下莫綆反。蚱蜢，《字書》云：淮南名去父也。即蟾蠩也。郭璞曰：蝦蟆類，居陸地者也。

蛻蟲		湯會、始銳二反。《說文》：蟬蛇所解皮也。《廣雅》：復育蛻也。《字林》：蟬皮也。

莫媟		相列反。《方言》：媟，狎也。郭璞曰：相親狎也。媟亦慢也。

水盥		公緩反。《說文》：澡手也。凡澡洒物皆曰盥，不但手也。

不嫫		莫奴反。《說文》：醜者也。《楚辭》：嫫母姣而自好也。姣，音古卯反。

斷毛		莫高反。《說文》：眉髮之屬也。經文從馬作䭷，非也。

稱𡨚		古文作𡨚、怨、惌三形，今作宛，同。於元反。《說文》：𡨚，屈也。《廣雅》：𡨚，枉也。𡨚，曲也，亦思念煩𡨚也。

○ 14.毗耶娑問經

○ 14.1.卷上

訓狐		關西呼爲訓侯，山東謂之訓狐。即鴟𪁪也，亦名鉤格，晝伏夜行，鳴有怪。經文作熏胡，非體也。

皯𪒎		古旱反，下與證反。《通俗文》：面梨黑曰皯𪒎。面點黑也。《廣雅》：𪒎，面也。經文作𩈅𪓱，非也。

○ 14.2.下卷

匈膺		又作𩪠，同。於凝反。《說文》：膺，匈也。謂乳上骨也。

萎蔫		於危反，下於言反。萎，槀也。《說文》：蔫，菸也。鬱，𣨙也。《廣雅》：蔫，苑也。

耳渠		耳璫之類也。經文有作璩，玉名也。

纖長		思廉反。言纖小也，細也。經文作㰇，所咸反。《說文》：好手皃也。

弓把		補嫁、百雅二反。謂弓可把之處也。《說文》：把，握也，持也。單手曰把。經文作弝，近字也。

○ 15.那先比丘經

○ 15.1.上卷

撓撈		呼高反，下路高反。《聲類》：撓，攪也。《方言》：撈，取也。注云：謂以鉤撈物取也。

和鄲		都蘭反。寺名也。

淅米		思歷反。《通俗文》：汰米曰淅。淅，洮也。江南言淅，中國言洮。《廣雅》：汰，洗也。經文作鈆錫之錫，非體也。

兩埻		之尹反。《說文》：射臬也。《廣雅》：埻的，射的也。射侯者也。以熊虎之皮飾其側方，制之以爲埻。經文作準，同。之尹反。《說文》：準，平也。准非字體。

焜煌		胡本反。《方言》：焜，盛皃也。《說文》：焜，煌也。煌，煇也。《蒼頡篇》：煌，光也。

吹笳		或作葭，同。古遐反。今樂器中有笳，卷笳葉吹之，因以爲名也。

穫麥		胡郭反。《說文》：刈禾也。《詩》云「十月穫稻」是也。經文作獲，誤也。

欲躃		脾赤反。謂躃，倒也。

連𢴲		呼結反。《廣雅》：𢴲，束也。《埤蒼》：圍係也。言急束也。《說文》作䩤誥。經文作䩐，皆一也。

盛篅		市緣反。《說文》：判竹圓以盛穀者也。𥫱，篅也。

○ 15.2.下卷

儲偫		直於反，下古文作庤、䝰、𤲵三形，同。除里反。《說文》：偫，待也。儲偫，具也。

博叉		正言縛蒭河，第四河也。經文作博叉、噱叉，皆訛也。噱，渠略反。經文從言作𧬷，誤也。

屈无		衢物反。《說文》：屈，無尾也。《淮南》：屈奇之服。許叔重曰：屈，知也。奇，長也。屈，短也。

評之		皮柄反。《字書》：評，訂也。評，平議也。訂，音唐頂反。

刎口		古文伆，同。亡粉反。《公羊傳》：遂刎脰而死。何休曰：刎，割也。經文從口作吻，非體也。

## 一切經音義卷第十三

○ 1.般泥洹經

沃野		於梏反。《字林》云：溉灌名沃。沃，澆也，濕也，亦美也。

有憾		胡紺反。《廣雅》：憾，怨恨也。《字林》：憾，不安也。

禮賂		力故反。《詩》云：大賂南金。《傳》曰：賂，遺也，謂以物相請謁也。

腆美		古文作䐌，同。他典反。《方言》：腆，重也。東齊之間謂之腆。《廣雅》：腆，至也。美也。腆，厚也，善也。

玄黮		敕感反。玄，赤黑色也。《聲類》：深黑也。《說文》：桑葚之黑也。黮，黤黮不明淨也。

并𩞚		布攬反。人名也。書無此字，應誤作也，疑𩞹字耳。

勗勉		許玉、靡辯反。《方言》：齊魯謂勉曰勗勵也。勉，勸強也。《小爾雅》云：勤勉市力之也。

補繕		是戰反。《廣雅》：修截繕治也。《說文》：繕，補也。

不啻		施豉反。更多也。經文作翅羽之翅，非也。

○ 2.五百弟子自說本起經

僥値		古堯反。《漢書》晉灼《音義》曰：徼，遇也。謂願求親遇也。

鷰麥		又作燕，同。一見反。《爾雅》：蘥雀麥。注云：即鷰麥也。經文作鷖，伊奚反。鷖，水鳥，非此用也。

傅飾		方務反。傅猶塗附也。傅藥、傅粉皆是也。

餼施		古文䊠，同。虛氣反。《儀禮》：餼之以其禮。鄭玄曰：以牲曰餼。餼猶稟給也。《埤蒼》：餼，饋也。《字書》：餼，餉也。《方言》：餼，熟之也。

雜糅		古文粈、𩚖二形，同。女救反。《說文》：雜飯也。今以異色物相參曰糅。糅，雜也。

俱譚		徒含反。或作具譚，經中多云瞿曇，皆是梵言輕重也。

賣姓		謨稗反。梵言薩倶盧也。一本作薄。經文作，誤也。

訶䣯		側於反。梵言摩訶䣯，此譯云大長也。

殷皮		於斤反。《詩》云：殷其盈矣。《傳》曰：殷，衆也。殷，大也。又於艱反。赤黑色爲殷，此借音耳。

敷愉		翼珠反。《纂文》作孚愉。言美色也。《方言》：怤，愉悅也。

繋𢴲		呼結反。《埤蒼》：圍係也。《通俗文》：束縛謂之𢴲。

莅吒		古文作䇐，同。音力四、力季二反。

堊飾		烏各反。白土也。《爾雅》：牆謂之堊。郭璞曰：以白土飾牆也。《廣雅》云：堊，塗之也。

孚譴		字體作䞯，同。芳務反。《禮記》：䞯往。鄭玄曰：䞯，疾也。《廣雅》：䞯，行也。下去戰反。譴，責也。

輕邈		亡角反。《楚辭》：高馳之邈。王逸曰：邈，遠也。《方言》：邈，離也。漸也，廣也，亦盛也。

○ 3.僧護因緣經

僶俛		又作黽，同。亡忍反，下無辯反。謂自強爲之也。

煼疼		又作㷅、炒、𤌉三形，同。初狡反。《方言》：㷅，火乾也。秦晉之間或謂之㷅。經文作熱，非也。

○ 4.柰女祇域經

一栽		子來反。謂草木植曰栽。此謂木𣖂可栽種者也。

瘤節		力周反。《說文》：瘤，腫也。《聲類》：瘤，瘜肉也。今取其義。

其杪		彌繞反。《禮記》：木細枝謂之杪。《通俗文》：樹鋒曰杪。杪，亦微小也。

除摒		卑政反。《廣雅》：摒猶除也。言摒譡除治也。經文作屛，非體也。譡，音丁浪反。

應襲		古文作㦻，同。辭立反。《左傳》：九德不衍故襲祿。杜預曰：襲，受也，又合也，仍也。《廣雅》：襲，及也。

騗上		匹扇反。《纂文》云：謂躍上馬也。

睚眦		吾懈、魚計二反。《廣雅》：睚，裂也。下靜計反。《說文》：目崖也。謂裂眥瞋目之皃也。《漢書》「素無睚眦」、《史記》「睚眦之怨必報」是也。經文作睨，五悌反。邪視也。睨非此義。

蛇蠆		丑芥反。《詩》云：卷髮如蠆。箋云：螫蟲也。或名𧓵，或名蠍也。𧓵，音他達反。𧌐音力割反。

雇錢		書皆作顧，同。公護反。案雇猶顧眄答報之也。

○ 5.處處經

虞受		今作娛，同。牛俱反。《白虎通》曰：虞，樂也。言天下之民皆有樂也。《廣雅》：虞，安也。有也。

○ 6.修行本起經

焰熛		古文作灬，同。俾堯反。《說文》：火飛也。《呂氏春秋》云「突洩一熛，焚宮燒積」者是。

○ 7.胞胎經

胚胎		普才反。《說文》：婦孕一月爲胚，二月爲胎。《爾雅》：胎，始也。《方言》：胎，養也。

樹荄		古來反。《說文》：草根也。《方言》：東齊謂薤根爲荄也。

㰆囊		又作排韛二形，同。蒲戒反。又謂鍛家用炊火者也。

䩕𩉳		五更反，下胡浪反。成壞身中風名也。

○ 8.過去佛分衞經

至奏		梵言三拔致，此云發趣，今言至奏，皆一義也。奏，子陋反。《詩》云：以奏膚公。《傳》曰：奏，爲也。《廣雅》：奏，進也。

戀嫪		力到反。《說文》：嫪，婟也。《聲類》：嫪，惜也。謂戀不能去也。婟，音胡故反。

潺湲		士訕、士捲二反。潺湲，《字林》：流皃也。湲，音于權反。

○ 9.八師經

欲質		之逸反。《廣雅》：質，問也。定也，亦正也，成也。

沃口		烏榖反。《通俗文》：溉灌曰沃。沃亦澆也。

譖入		側禁反。《廣雅》云：毀亦讒也。一曰旁入曰譖。

煒燁		于匪反，下爲獵反。《說文》：煒，盛明皃也。《方言》：煒，盛也。郭璞曰：煒燁，盛皃也。經文作暐燁，非體。

侹直		他頂反。侹，直也。又《說文》云：長皃也。侹，正直之也。

○ 10.大迦葉本經

開披		正字作㱟，同。普彼反。《纂文》云：㱟，折也。披猶分也。亦披，折也。經文作擺，補買反。反手撃也。擺非此義。

○ 11.婦人遇辜經

離桊		居院反。《說文》：謂牛鼻環也。《字書》：桊，牛拘也。

姑妐		字體作伀，同。之容反。《釋名》：俗謂舅章爲伀。言是己所敬見之，忪遽自肅齊之也。

○ 12.辯意長者子所問經

鼎沸		都挺反。《左傳》曰：昔夏之方有德也，貢金九牧鑄鼎，四方亂離如鎗鼎之沸也。

擗口		補挌反。《廣雅》：擗，分也。《說文》：擗，撝也。撝，裂破也。謂手擗開也。經文作拍，非也。撝，音于披反。

恭恪		古文愙，同。苦各反。恪，敬也。《字林》：恪，恭也。

𩚅此		囚恣反。《說文》：𩚅，糧也。《廣雅》：餧，𩚅也。謂以食供設人曰𩚅。經文作飴，借音耳。

車轢		力各、力的二反。《蒼頡篇》：轢，輾也。《說文》：車所踐也。

拜謁		於歇反。《爾雅》：告、謁，請也。《左傳》云：不謁。杜預曰：謁，白也。

得享		虛掌反。《尚書》云：克享天心。孔安國曰：享也，當也。享亦受也，臨也，獻也。

○ 13.四自侵經

不肖		先妙反。《禮記》：其子不肖。鄭玄曰：不似也。言不似其先，故曰不肖，謂儜惡之類也。字從肉，小聲也。

佂伀		之盈反。古文伀，同。之容反。《方言》：佂伀，惶遽也。江湖之間凡窘卒怖遽皆謂之佂伀。

○ 14.七女經

羅轒		扶分反。《字林》：比丘羅轒。經文從貴作𨎨，非也。

梓棺		又作榟，同。即理反。古者殷人上梓。《字林》：梓，楸也。《古史》云：考陽作木棺，有虞氏用瓦棺。棺，完也，關也。

○ 15.所欲致患經

財賄		呼猥反。《爾雅》：賄，財也。《左傳》：厚賄之。注云：贈送也。謂與人賄之言也。

破隖		烏古反。《字林》：小城也。《通俗文》：營居曰隖。字從阜之也。

怫鬱		父勿反。《字林》：怫鬱，心不安也。

戰𩑌		字體作顫，又作𢤚，同。之見反，下又作𤴨，同。有富反。《說文》：顫𩑌，謂掉動不定也。

○ 16.遺敎經

媟慢		相列反。《方言》：媟，狎也。郭璞曰：相親狎也。媟亦慢也，嬻也。嬻，㑥也。

踔擲		丑罩、丑格二反。《方言》：踔，蹇也。又郭璞曰：跛者行𧿒踔不前也。今宜借音他吊反，字體作趒。趒，擲也。《韻集》：趒，越也。

暫替		古文蹔，不久也。下他計反。《爾雅》：替，廢也，滅也，待也，止也。郭璞曰：替廢亦止住也。

隄䧜		古文作䧑，同。都奚、徒奚二反。隄，限也。積土爲封限也。《埤蒼》：長沙謂隄爲䧜。又經文云從土作堤，時支、之移二反。

○ 17.𢢣怠耕者經

選耎		按選耎猶須臾也。呂氏云：少選，俗謂之選耎，言推託不肯爲也。

○ 18.優填王經

皮韜		吐勞反。《左傳》云：以樂韜憂。杜預曰：韜，藏也。《說文》：劍衣也。

辟從		必益、脾尺二反。《韓詩》：或辟四方。辟，除也，謂從者也。

不計		居詣反。謂計筭也。《國語》：計成而後行。賈逵曰：計，謀也。經文作，非體也。

倱伅		又作混沌二形，同。胡本、徒損反。謂不通類也。《通俗文》：大而無形曰倱伅。

遲其		除致反。案遲欲其疾也。遲猶望也。經文作幼稚之稚，非也。

鴆毒		除禁反。《山海經》：女几之山多鴆。郭璞曰：大如雕，紫綠色，長頸，赤喙，食蛇也。以羽畫酒即煞人也。

仆僵		蒲勒反，下居良反。《說文》：仆，頓也。謂前覆也。僵，偃也。謂卻偃也。

身冒		亡報反。冒，蒙也。案蒙猶荷也，被也。

○ 19.佛入涅槃金剛力士哀戀經

䖧𧏅		知列反。《字書》：䖧，𧏅也。《廣雅》：䖧，痛也。下尸亦反。《說文》：蟲行毒也。又音呼各反。

語鉆		奇霑反。《說文》：鐵鑷也。《蒼頡篇》：鉆，持也。謂取物者也。《說文》作鉗，非體也。鑷，音女輒反。

瞑眩		又作眠，同。亡田、莫見二反。下古文作迿、眴二形，同。胡蠲、胡麵二反。《方言》：凡飲藥而毒懣，東齊謂之瞑眩。

嘶碎		又作𧬊、𤺊二形，同。先奚反。《埤蒼》：聲散也。亦悲聲也。

○ 20.佛滅度後金棺葬送經

藉身		茨夜反。按藉猶廌藉也。《周易》「藉用白茅」是也。

斂骨		力冉反。《說文》：斂，收也。亦藏也。《爾雅》：斂，聚也。《廣雅》：斂，取也。經文作撿，非體也。

㽃瓳		普安、侯徒反。《廣雅》：㽃瓳，㼾甎也。《埤蒼》：大甎也。

旌表		子盈反。《爾雅》注：旄首曰旌。郭璞曰：載旄於竿頭也。《國語》：爲車服旗章以旌之。賈逵曰：旌，表也。取其幖幟也。

欣懌		以炙反。《爾雅》：怡、懌，樂也。郭璞曰：怡，心之樂也。懌，意解之樂也。《字林》：懌，怡也。

購鉢		古侯反。《說文》：以財有所求也。《廣雅》：購，償也。

燔身		扶袁反。《說文》：燔，燒也。加火曰燔。《廣雅》：燔，乾也。

明踰		庾俱反。《廣雅》：踰，度也。亦越也，勝也。經文作跨，非也。

陵遲		古文作𠡭，本作夌，同。力蒸反。《淮南子》云：山以陵遲故能高。案陵遲，猶靡迤陂陀也，平易不陗峻者也。

○ 21.羅雲忍辱經

無慍		於問反。《論語》云：人不慍。何晏曰：慍，怒也。《蒼頡篇》：慍，恨也。《說文》：慍，怒也，恚也。

狂悖		古文作誖、愂二形，同。補潰、蒲沒二反。《廣雅》：愂，亂也。亦逆也，惛也。

笮伏		今作窄，同。側格反。案笮猶壓也，今謂笮出汁也。經文迮狹之迮，非也。

○ 22.四輩經

謗訕		所姦反。《蒼頡篇》：訕，誹也。《論語》：惡居下流而訕上。孔安國曰：訕，謗毀也。

戲譺		宜戒反。《廣雅》：譺，調也。謂相嘲調也。《蒼頡篇》：譺，欺。

相干		古文作奸，同。古寒反。干，犯也，触也。經文作忓，俗字也。一，正也，到入爲干字意。

○ 23.見正經

包毓		《說文》亦作育字，同。餘祝反。《說文》：養子使從善也。育亦長也，覆育也，生也。

挻土		舒延反。《淮南》云：陶人之剋挻埴。許叔重曰：挻，揉也，埴土也。挻，撃也，亦和也。

鄧𣐈		敷廢反。《說文》：削朴也。《蒼頡篇》：𣐈，札也。謂削木𣐈也。

蝮蜟		扶福反，下夷六反。《字林》：蝮蜟，蟬皮也。猶蛣蜣變爲蟬也。《廣雅》：蝮蜟，蛻也。蛻音他外、始銳二反，謂蛇蛻皮也。經文作輹育，非體也。

臭茹		如庶反。案茹亦臭也。今謂腇敗爲茹也。腇，音乃罪反。

羸𦡱		又作臞，同。渠駒反。《爾雅》：臞，瘠也。《說文》：少肉也。

○ 24.摩訶迦葉度貧女經

除饉		渠鎮反。舊言除饉女，即今比丘尼也。《分別功德論》云：世人飢饉於色欲，比丘除此愛饉之飢想，故名除饉也。

米潘		敷袁反。《蒼頡篇》：泔汁也．《說文》：潘，淅米汁也。江北名泔，江南名潘。經文作䊩，非也。

○ 25.中心經

脆不		清歲反。《說文》：脆，少血易斷也。《廣雅》：脆，弱也。脆猶腝也。經文作毳，非也。𦠌，音乃困反。

翾飛		今作蠉，同。呼全反。《說文》：小飛也。《周書》「翾飛𧑮動」是也。

○ 26.龍王兄弟經

耳際		子例反。《廣雅》：際，方也。《爾雅》：際，捷也。謂相接續也。際，畔處也。

迺臣		奴改反。《爾雅》：迺，乃也。郭璞曰：迺即乃字也。《說文》：迺，往也。《聲類》：迺，至也。

○ 27.沙曷比丘功德經

陷此		古文錎，同。陷猶墜入也，亦沒也。《說文》：陷，高下也。一曰墮也。

笥中		胥吏反。《說文》：盛衣器曰笥也。《禮記》：簞笥門人者。鄭玄曰：並盛食之器也。圓曰簞，方曰笥也。

闓化		口哀反。《說文》：闓，開也。《廣雅》：闓，化也。亦欲也。《聲類》：此亦開字。

○ 28.樹提伽經

不㤿		又作𢜰，同。於驗反。意滿也。《纂文》云「意足曰𢜰」是也。

黤黤		烏感反。《說文》：黤，青黑也。黤黤，不明也。黤，忽也。

娿婆		烏我、蒱我反。謂僂腰背而行也。經文作玀𤝯，非也。

庵屋		於含反。謂庵廬也。《埤蒼》：庵，𢈠也。《廣雅》：庵，舍也。

鎢錥		於胡、餘六反。《廣雅》：鎢錥謂之銼𨰠，亦云鈳䥈也。經文作，非也。銼，音才禾反。𨰠，力和反。鈳，古我反。䥈，莫朗反。或作鎢䥈，或作鎑䥈，或作鈷䥈。蜀人言𡌚，皆一也。《字林》：小釜也。鎑，音古盍反。鈷音古。𡌚，七臥反。

○ 29.盧至長者經

密弆		羌女、丘呂二反。弆，藏也。《通俗文》：密藏曰弆。

物儩		又作澌，同。悉漬反。《方言》：鋌、瀃，盡也。物空盡曰瀃。

○ 30.須摩提長者經

相𢾊		古文作、𢾊、楟三形，今作朾，同。丈衡反。𢾊，触也。

○ 31.燈指因緣經

蕭森		今作摻，同。所金反。《說文》：多木長皃也。

子胤		與振反。《爾雅》：胤，繼也。亦嗣也。《說文》：子孫相承續曰胤。言番育之謂也。

喟然		又作嘳，同。口愧反。《說文》：大息也。《論語》：顏淵喟然歎曰。何晏曰：嘆聲也。

罄竭		古文𥥻，同。可定反。《說文》：器中空也。《爾雅》：罄，盡也。經文作磬，樂器名也。古者母句作磬，非此義。

飲酣		古文作佄，同。胡甘反。《尚書》：酣歌于室。孔安國曰：樂酒曰酣。《漢書》應劭曰：不醉不醒曰酣。

孑然		居折反。案孑猶孤獨也。《說文》「無右臂曰孑」、《國語》「胡有孑然」是也。

親昵		今作暱，同。女栗反。《爾雅》：昵，近也。郭璞曰：謂相近也。亦親也，私昵也。

䁍陷		苦洽反。《說文》：目陷也。《廣雅》：䁍，陷也。經文作抓掐之掐，非體也。抓，側交反。

捃拾		又作攈，同。居運反。《方言》：捃，取也。《國語》：收捃而烝。賈逵曰：捃，拾穗也。穗音遂也。

猜疑		古文睵、猜二形，今作㥒，同。粗來反。案猜亦疑也。《廣雅》：猜，懼也。《方言》：猜，恨也。

端礭		又作碻，《埤蒼》作塙，同。苦學反。《周易》：夫乾礭然。韓康伯曰：礭，堅皃也。經文作𧤴，胡族反。𧤴，盡也，非此義也。

譸張		又作詶、嚋、侜三形，同。竹尤反。《尚書》云：無或譸張爲幻。孔安國曰：譸張，誑也，相欺惑也。

上翳		又作瞖，同。一計反。《說文》注云：目病生翳也。又《三蒼》郭璞注云：目瞖病也。

喁喁		古文顒，同。牛匈反。《說文》：衆口上見也。謂羣生仰其德也。《詩》云：顒顒昂昂。《傳》曰：顒顒，溫皃也。

○ 32.諫王經

黼黻		弗禹反，下甫物反。《考工記》：畫繪之事，白与黑謂之黼，黑與青謂之黻。《爾雅》：黼，章也。斧謂之黼。郭璞曰：黼文畫爲斧形也。字從黹，音知稚反。經文從首作𩠤，非也。

恇孃		丘方反，下而羊反。《說文》：煩擾也。謂煩怨惶遽也。《楚辭》「遭此世之恇孃」是也。

口噤		又作唫，同。渠飲反。《楚辭》：口噤閉而不言。王逸曰：閉口爲噤之也。

葆羽		又作䎂，同。補道反。《漢書》：羽葆謂合聚五色羽名爲葆也。正作鴇。

噢咿		於六反，下於祇反。又《埤蒼》云：噢咿，內悲也。亦痛悲之聲也。

闐闐		又作填，同。徒堅反。《詩》云：振旅闐闐。言盛皃也，亦羣行聲也。

○ 33.五王經

了𠄏		又作，同。丁皎反。言𠄏懸也。趙、魏之間曰𠄏。郭璞曰：了𠄏，懸皃也。

陜山		胡夾反。案陜，迫隘不廣大也。《說文》：陜，隘也。

茫茫		莫荒反。茫茫，遠皃也。茫然謂目不了也。經文作𥆨，呼光反，不明也。兩通。

侹直		古文作頲，同。他頂反。《通俗文》：平直曰侹。經文作𨉈，非也。

檻車		下斬反。《釋名》云：檻車，施欄檻以格猛獸之車也。經文作轞，車聲轞轞也。

擩箭		而注反。謂張弓擩箭也。亦言捨箭也。經文作澍，非體也。

○ 34.末羅王經

震悚		又作𢜵，同。思勇反。《字林》：悚，惶遽。經文作聳，非也。

○ 35.佛大僧大經

不滋		《聲類》作孖，同。子思反。《說文》：滋，益也。滋，蕃長也。經文作孳。《方言》：東楚之間凡人去乳而雙產者曰釐孳。《說文》：孳孳，汲汲也。

妖𧒣		宜列反。《說文》：衣服歌謡之怪謂之妖，禽獸蟲蝗之怪謂之𧒣。𧒣，灾也。

謚比		神至反。《說文》：行之跡也，從言益聲。《白虎通》曰：謚之言列也。《釋名》云：謚，申也。物在後爲申，言名之於人也。

鷹鸇		之然反。《爾雅》：鷐風，鸇。郭璞曰：鷂屬也。又征鳥也。齊人呼撃征也。小鷂也。

齮䶩		丘奇、丘倚二反。《蒼頡篇》：齊人謂齧咋爲齮。齮，齧也。許慎云：側齧也。下竹皆反。齧挽曰䶩。

齩齧		又作䶧，同。五狡反。《廣雅》：䶧，齧也。《說文》：齧，噬也。

儲偫		直於反，下除理反。《說文》：儲偫，具也。亦待也。

惕惕		敕歷反。《詩》云：心焉惕惕。《傳》曰：惕惕猶切切也。亦懼也，愁也。

噫乎		又作譩，同。於熙反。謂嘆傷之聲也。

箋其		則賢反。《字林》：表識書也。一曰表職書曰箋。

俘取		妨虞反。《國語》：而安俘女。賈逵曰：伐國取人曰俘。俘亦取也。

○ 36.耶祇經

恢弘		又作㷇，同。苦迴反。《字林》：恢，大也。

𥈀咤		況役反。《通俗文》：驚視曰𥈀。經文作狊，呼赤反。《說文》：犬視也。

掔我		《三蒼》亦牽字，苦田反。引前也。《廣雅》：牽，挽也，連也。

○ 37.時非時經

釪𤫞		案：字義宜作于窴二形。窴，音徒見反。國名也。

○ 38.栴檀樹經

躊躇		又作踟躕，同。膓留、膓知二反，下膓於、膓誅二反。《廣雅》：躊躇，猶豫也。又亦住足也，亦躑躅也。

跢地		丁賀反。江南俗音帶。謂倒地也。

拍煞		普挌反。《廣雅》：拍，撃也。《釋名》：拍，搏也。以手搏其上也。今謂拍其上而死也。經文作摽，非也。

憮然		莫禹反。怪愕之意也。《論語》：夫子憮然。何晏曰：爲其不達己意而非之也。

○ 39.新歲經

如鶡		何葛反。《山海經》：輝諸山多鶡。郭璞曰：似雉而大，青色，有毛角，相鬪而死。

噲樂		苦壞反。經文作噲。《字林》：噲，咽也。《蒼頡篇》：此亦快字也。《字林》：快，喜也。

○ 40.貧窮老公經

有仵		古文牾、𨕣、迕三形，今作仵。同。吾故反。迕，逆。

寒素				蘇故反。寒，薄也。凍，冷也。《詩》云：不素餐兮。《傳》曰：素，空也。謂空虛也，亦曰采也。素，質也。凡物無飾曰素也。

○ 41.自愛經

攘衣		而羊反。謂攘除衣袂出臂也。《孟子》曰「攘臂而下車」是也。袂，音彌世反。

跣襪		桑典反。下古文作襪，今作袜。又作帓、𤿗二形，同。無發反。足衣也。經文作懱，亡別反，帊幞也。懱非此義也。

揮涕		許歸反。《說文》：揮，奮也。謂揮奮振訊也。揮，灑也。《爾雅》：揮，竭也。注云：揮振去水爲竭也。經文作指麾之麾，非軆也。

○ 42.輪轉五道罪福報應經

麋麂		莫悲反，下又作𪊨，同。羇雉反。《說文》：麋，鹿屬也。以冬至解角者也。麂似麞而大，㺜毛狗足也。㺜，音乃交反。

聸耳		丁藍反。《說文》：垂耳也。經文作耽，丁含反。《說文》：耳大也。亦躭樂也。經文作儋負之儋，非體也。

白𪁪		亡項反。《埤蒼》：𪁪，鴟也。怪鳥也。

鉤鵅		古侯反，下加額反。《爾雅》：怪鴟。犍爲舍人曰：謂鵂鶹也。南陽名鉤鵅，晝伏夜行，鳴爲怪也。

婬豫		翼庶反。《蒼頡篇》：豫，佚也。《國語》：豫，樂也。

狌狌		又作猩，同。所京反。知人名，如豕，人面，又似黃狗。出交阯。聲如小兒啼也。

○ 43.未生怨經

涕泗		息利反。《詩》云：涕泗滂沱。《傳》曰：自鼻出曰泗也，自目曰涕。

瘦眚		《字苑》作㾪，同。所景反。《釋名》：眚，痟也。如病痟瘦也。鄭玄注《周禮》云：眚者，猶人眚瘦也。經文作瘏，非字體。

桀逆		奇列反。案《謚法》曰：賊人多累曰桀。劉熙曰：多以惡逆累賢人也。

○ 44.十八泥犁經

倅略		倉對反。依字，倅，副也。《廣雅》：倅，盈也。又作，蒲本反。

焯熱		之藥反。《廣雅》：焯，熱也。《說文》：焯，明也。經文作晫，都角反。晫，明也。晫非此義。

𨻼牢		方奚反。《說文》：𨻼，牢也。獄也。所以拘非者也。《家語》：天子周執之。王肅曰：𨻼，獄牢也。字從非，陛省聲。經文作椑，非體也。

○ 45.泥犁經

竹錍		字宜作篦，補奚反。以竹爲篦，打棰者也。

鞭挕		丁頰反。俗語也。謂打挕也。經文作䩞，他頰反，鞍飾也。䩞非此義。

鈇櫍		方于反。《說文》：莝，斫也。《公羊傳》曰：不忍加之鈇質。何休曰：斬腰之罪也。《蒼頡篇》：鈇，椹也。亦撗斧也。下之逸反。《埤蒼》：櫍，椹也。經文作鑕，非也。

蟲豸		直尔反。《爾雅》：有足謂之蟲，無足謂之豸。

○ 46.罪業報應敎化地獄經

莝碓		且臥反。《詩》云：莝之秣之。《傳》曰：莝，蒭也。謂斬蒭所以養馬者也。經文作剉。《說文》：折傷也。

頑痺		今作痺，同。婢利反。《說文》：足氣不至也。經文作痺，俾利反。《說文》：濕病也。痿痺不能行也。

煻煨		徒郎反，下烏迴反。《通俗文》：熱灰謂之煻煨。煨亦熝也。《廣雅》：煨，煴也。熝，音烏刀反。煴，於云反。

射窠		又作薖，同。口和反。《字書》：窠，巢也。謂窠，窟也。取其義矣。

囂升		許朝反。囂猶虛也，囂亦諠譁也。

循大		似均反。《說文》：循，行也。《爾雅》：循，自也。郭璞曰：自猶從也。案此亦与巡字略同。

鞠頰		渠六反。案鞠謂聚斂也。字宜作趜。《通俗文》：體不申謂之趜。

○ 47.迦旃延說法沒盡偈經

彶彶		居及反。《說文》：彶彶，急行也。《廣雅》：伋伋，遽也。今皆從水作汲也。

劵別		區万反。《說文》：劵，契也。劵別之書以刀判其旁，故曰契也。《釋名》云：大書中破別之也。

○ 48.過去現在因果經

○ 48.1.第一卷

斾兜		蒲帶反。國名也。正言迦毗羅跋兜。譯云迦毗羅者，蒼色也。跋兜者，住處也。

苗裔		古文作，同。餘制反。《說文》：裔，衣裾也。以子孫爲苗裔者，取不垂義也。裔亦遠也。字從衣從冏，音女滑反。

自禁		記林、居鴆二反。禁猶制也，止也。言制止不禁也。

鳳翳		於麗反。《山海經》云：北海有蛇山，山有鳥，五釆，飛至蔽日，名曰翳鳥。《廣雅》：鳳屬也。

孕婦		古文𣎜，同。餘證反。《說文》：裹子也。《廣雅》：孕，㑗也。謂任孕子也。含實曰孕也。字從子從乃聲。

怵惕		恥律反。《尙書》：怵惕唯厲。孔安國曰：怵惕，懷懼也。亦悽愴也。《說文》云：怵，恐也。下又作悐，同。他狄反。惕，驚也。

蒼頭		《漢書》：蒼頭。應劭曰：秦稱民曰黔首。黔，黑也。首，頭也。奴曰蒼頭者非純黑，以別於人也。

○ 48.2.第二卷

旅力		力擧反。《方言》：宋、魯謂力曰旅。旅，田力也。郭璞曰：謂耕墾也。《詩》云「旅力方強」是也。

昕赫		虛斤反。《說文》：昕，旦明也。日將出也。赫，盛也。

揵陟		巨焉反。馬名也。應云建他歌，譯云納也。

噴鳴		古文作歕，同。普寸反。《說文》：鼓鼻也。《蒼頡篇》：噴，吒也。俯而噴，仰而鳴也。

圪然		今作仡，同。魚訖反。《說文》：高大皃也。經文作屹，未見所出。

○ 48.3.第三卷

老姥		又作媽，同。亡古反。《字書》：媽，母也。今以女老者爲姥也。

門閫		又作梱，同。苦本反。閫，門限也。《禮記》「外言不入於閫」是也。

曾瀾		洛安反。《爾雅》：大波爲瀾，小波爲淪。言渙瀾也。

○ 49.太子本起瑞應經

○ 49.1.上卷

錢雇		書皆作顧，同。光護反。雇猶答賽償報之言也，謂與錢得者也。《漢書》「數招顧攉金錢」，文穎曰「謂託以金錢自顧賣」、續《漢書》「賣官關內侯，顧五百萬者與之」皆是也。

即探		他含反。《爾雅》：探，取也。注云：謂摸取也。《說文》：探，遠取也。亦試也。嘗試之也。

享之		虛掌反。《尚書》：其有弗享。孔安國曰：奉上曰享。亦戲也。

復饗		虛掌反。謂設禮以飲賓也。又加羹飯曰饗。饗亦勸強也。

椸架		又作箷。《埤蒼》作柂，同。餘支反。竿謂之椸，椸可以架衣也。《蒼頡篇》：椸，格也。亦衣桁也。經文作簃，音丈支反。

風霽		子詣反。《說文》：霽，止也。今南陽人呼雨止爲霽也。

畺埸		古文疅、畺二形，今作疆，同。紀良反。畺，界也。下以赤反。毛《詩》云：畺場翼翼。《傳》曰：埸，畔也，畷也。《廣雅》：畺、埸，界也。畷，音豬衞反。謂兩陌間道也。

難暨		古文作𣳻，同。其器反。暨，及也，至也，與也。

踒傷		烏臥反。《通俗文》：足跌傷曰踒。《蒼頡篇》：挫足爲踒。《史記》「踒人不妄起」是也。經文作𤷧，非體也。

入笱		姑厚反。謂取魚簿曰笱。《爾雅》：釐婦笱。《詩》云「無發我笱」是也。字從竹。

賁識		彼寄反。五道神名也。依字，《周易》：賁者飾也。又曰：賁，無色也。

噢咿		於六反，下於祇反。《埤蒼》云：噢咿，內悲也。言痛念之聲也。

隱遁		今作遯、𨔡二形，同。徒頓反。《廣雅》：遁，避也，去也。《說文》：遁，遷也。亦退還也，逃也。

和埴		時力反。《尚書》：厥土赤埴墳。孔安國曰：黏土曰埴。《釋名》云：埴者膩也。如脂之膩也。

超踔		丑白、丑角二反。字宜作䞣，謂半步曰䞣。

○ 49.2.下卷

栽櫱		古文作𣡌、𣖂、𣎴三形，同。五割反。《爾雅》：櫱，餘也。載也。言木餘載生櫱栽也。

喑唶		又作諳，同。於禁反。下又作諎，同。子夜反。《說文》：喑唶，大聲也。《聲類》：喑唶，大呼也。

○ 50.修行本起經

○ 50.1.下卷

曲蟺		音善。即丘蚓也。亦名䗕蟺，江東呼爲寒蚓。《爾雅》云「螼蚓蜸蚕」是也。螼，音羌引反。蚓音引。蜸，音苦顯反。蚕音他典反。

熊兕		徐姉反。《爾雅》：兕似牛。注云：一角，青色，重千斤也。

擭持		於虢反。《廣雅》：擭，持也。謂握取之也。擭亦搤也。搤，音於責反。

砰大		普萌反。《字書》：砰，大聲也。《廣雅》：砰，聲也。經文作軯，車名也。軯非此義。

○ 51.阿蘭若習禪法經

○ 51.1.上卷

蟻垤		徒結反。《詩》云：鸛鳴于垤。《傳》曰：垤，蟻塚也。《方言》：垤，封塲也。楚郢以南蟻土謂之垤。

僥倖		古堯反，下胡耿反。俗謂幸爲僥倖。謂非其所得而得之也。徼，遇也。希，冀也。幸，慶之也。

不撓		乃飽反。《說文》：撓，擾也。《廣雅》：撓，亂也。《聲類》：撓，攪也。

迦憊		排戒反。梵言也。此譯云智。智者，知世。因知世盡道，故名世智。世智，知世也。

請質		之逸反。《廣雅》：質，問也。亦正也。又中正無邪曰質也。

勗勉		許玉反。《尚書》：勗哉。孔安國曰：勗，勉厲也。《方言》：齊魯謂勉曰勗滋。勉強之也。

○ 51.2.下卷

𤻘疹		於近、之忍反。《纂文》云：𤻘疹，捶痕也。經文作朕，非也。

躓礙		珍四反。《通俗文》：物不利曰躓。限至礙也。經文作礩，非也。

○ 52.摩登伽經

○ 52.1.上卷

姻媛		於身反。姻，親也。《爾雅》：美女爲媛。郭璞曰：所以結好媛也。謂依倚援助也。

頻蹙		子六反。謂迫促。蹙，皺也，急也，近也。經文作蹵，且六反。蹵，蹋也，非今所用。

爆其		古文作㿺、𦢊二形，同。方孝反。《說文》：爆，灼也。亦皮散起也。

財弊		古文作𧸁，同。脾制反。弊，帛也。財所以資生者也。財，眾穀也。財，貨也。

○ 52.2.中卷

絺緘		敕夷反，下古咸反。

賖眈		書遮反，下或作㽎，同。都含反。

鮫魚		今作蛟，同。古肴反。《說文》：海魚也。《山海》經：漳水多鮫。郭璞曰：䱜屬也。皮有珠文而堅，尾長三四尺，末有毒，螫人，皮可以飾刀劍也。

○ 52.3.下卷

葺蓋		子立反。以草蓋屋爲葺。《說文》：葺，茨也。覆也。亦補治也。

彤華		古文赨、蚏二形，同。徒宗反。《說文》：彤，飾也。《廣雅》：彤，赤也。

織總		且公反。《通俗文》：輕絲絹曰總也。

酒𦽆		魚列反。《說文》：芽米也。《釋名》云：櫱，缺也。漬麥覆之使生芽也。

蟄蟲		持立反。《說文》：蟄，藏也。蟲至冬即蟄隱不出也。獸有淺毛亦蟄，熊羆等也。

迦啅		陟握反。

麥鬻		又作𩱟，古文𥺞，今作粥，同。之六反。《說文》：粥，麋也。

○ 53.舍頭諫經

嚾猶		又作虈、喚二形，同。呼灌反。《聲類》云：囂，呼召也。《通俗文》：大呼曰雚也。

龍目		《本草》云：一名益智。其大者似檳榔，生南海山谷。

荔枝		力計反。樹大，生江旁，子皮如𦋺，肌如豬肪也。

槲樕		胡木反，下又作㯈，同。桑屋反。槲㯈，撲也，山木也。

蜜𩛿		似盈、徒當二反。《說文》：以飴和饊曰𩛿。《方言》：凡飴謂之餳也。

諧耦		胡皆反，下吳口反。諧，和也。耦，合也，對也。經文作喈𧪓，非體也。

○ 54.樓炭經

○ 54.1.第一卷

噭嚾		又作嘂、譥二形，同。古吊反。噭，呼也，鳴也。下又作囂、喚二形，同。呼反。喚呼也。

○ 54.2.第二卷

梟𣩊		古堯反。《說文》：梟，不孝鳥也。冬至日捕梟磔之。磔，竹挌反。張磔也。經文作掉，疑誤也。

當盧		字宜作顱，同。力胡反。言馬面當顱，刻金爲之，所謂鏤鐊也。《詩》注云「眉上曰陽，刻金飾之，今當盧」是也。

帞頭		莫格反。《方言》：南楚江湘之間曰帞頭，自關西秦晉之間曰絡頭。《字書》：帞，額巾也。字從巾，經文從阜作陌，非字體也。

八柧		古胡反。《說文》：柧，棱也。《通俗文》：木四方爲棱，八棱爲柧。言珠有八棱也。又《廣雅》云：廉柧棱之也。

諸署		時去反。位也。署，官也。署官者，位之表識也。治事府寺曰署。署猶置也。

○ 54.3.第四卷

麨麮		丘語反。《字書》：麥甘粥也。《蒼頡篇》：煮麥也。

○ 54.4.第五卷

嶔崟		綺金反，下宜金反。謂山阜之勢高下倚傾也。《楚辭》云：嶔崟崎峨。注云：山阜陬隈也。經文作嶔峨，音俄，非也。陬，音則流反。

○ 55.大般涅槃經

悲憹		今皆作惱，同。奴道反。懊憹，憂痛也。

氛翳		古文作雰，同。敷雲反。《說文》：氛，祥氣也。吉凶之先見者也。

調謔		許虐反。《爾雅》：戲，謔也。注云：謂相調戲也。謔亦喜樂也。

吞噬		他痕反，下時世反。《說文》：吞，咽也。又《廣雅》：吞，滅也。噬，齧也。

涯岸		《說文》作厓，同。五佳反。《爾雅》：涘爲厓。謂水邊也。又云：重厓岸。兩厓累者爲岸。又《尚書》：池水無涯。孔安國曰：無涯際也。

波湍		土桓反。《說文》：湍，疾瀨也。水流沙上也。瀨，淺水也。瀨音賴。

瞞羅		莫安反。仙人名也。

○ 55.1.下卷

兜婆		或言偷婆，或言塔婆，或言藪斗波，正言窣覩波。

開拓		古文拓、𤖴二形，今作拆，同。他各反。拓亦開也。《廣雅》：拓，大也。經文作拓字，與摭同。之石反。拓，拾也。拓非字義。

○ 56.佛般泥洹經

射埻		之允、之閏二反。《通俗文》：射堋曰埻。埻中木曰的。《說文》：射臬也。《廣雅》：埻，的也。射侯也。以熊虎之皮飾其側方制之以爲埻。臬，音宜列反。

鄰𨽁		古文𨞮、𨛿二形，今作聚，同。才句反。《廣雅》：聚，居也。謂人所聚居也。

乘桴		扶留反。《論語》：乘桴浮於海。馬融曰：編竹木也。大者曰筏，小者曰桴。

拔擢		徒卓反。《蒼頡篇》：擢，抽也。《廣雅》：擢，出也。亦引也。

竹𥫳		字宜從草作芳，聚落名也。

有㲲		又作𣯉，同。徒頰反。《字林》：㲲，毛布也。

○ 56.1.下卷

厲渡		力制反。《爾雅》：由帶以上爲厲。由，自也。膝已下爲揭，褰衣也。揭，音去例反。

胞䍕		補交反，下武貧反。大臣名也。經文作𤇜，非也。

匈匈		許恭反。匈匈，沸撓之聲也。《漢書》：「匈匈數千人聲」是也。經文從水作洶，非也。

梓薪		又作榟，同。資里反。《字林》：梓，楸也。經文作樺，非體也。

樟薪		之羊反。豫樟木也。生七年而可知也。極大木也。

柟薪		奴含反。《爾雅》：梅柟。郭璞曰：似杏實而酸，葉似桑也。

金植		又作㯰，同。直吏反。《爾雅》：植謂之傳。傳謂之突。郭璞云：戶持璅植也。

頓槍		且羊反。案槍猶抵也，至也，謂頭頓至地也。經文從足作蹌。《爾雅》：蹌蹌，動也。蹌非經意。

嗷嗷		五高反。《說文》：衆口愁也。《詩》云：哀鳴嗷嗷。《傳》曰：未得安集，嗷嗷然也。

弔唁		又作喭、讞、這三形，同。宜箭反。《韓詩》：弔生曰唁。亦弔失國曰唁。

○ 57.普法義經

許諄		之閏、之純二反。《說文》：告曉之熟也。諄亦佐也，亦誠懇皃也。

冰矜		居陵反。《詩傳》曰：矜，慎也，危也。矜矜，懼也。經文從心作㥤，非體也。

○ 58.梵網六十二見經

鞬撅		宜作𢳚，建言反。文字集云：𢳚，樗蒲采名也。下巨月反。

落毦		仁志反。以毛羽爲毦飾，若今刀矟毦也。

○ 59.寂志果經

夷耑		都桓反。又作湍，人名也。應云阿夷他，梵言訛轉也。此譯云來。

屏毖		音秘。

灼愓		之若反。下古文悐，同。聽歷反。灼謂憂懼也，亦痛也。惕，愁也，愛也。

虛誕		達坦反。誕，欺也，亦大也，謾也，不實也。謾，音莫官反。

區疑		去虞反。區，別也。區區亦小皃也。又處所也。

鷄鶩		莫族反。《爾雅》：舒鳧，鶩。郭璞曰：即鴨也。

饐口		古文作䬥，同。於吏反。《論語》：食饐而餲。孔安國曰：饐餲，臭味變也。餲，音烏芥反。

羇縶		又作馽，同。豬立反。又毛《詩》：縶之。《傳》曰：縶，絆也，亦拘執也。

從削		又作鞘、韒二形，同。私誚反。《方言》：劍削，關西曰鞞。所以藏刀之刃者。鞞，音補迴反。

懲改		直陵反。《廣雅》：懲，止也。

○ 60.梵志阿跋經

徬徨		蒱光反，下胡光反。徬徨，俳佪也。《埤蒼》：徬徨，仿佯也。

圭銖		古攜反，下市珠反。六十四黍爲一圭，四圭曰撮。十二粟而重一分，十二分重一銖也。

酗醟		又作𨠮，同。許具反。下禹命反。以酒爲凶謂之酗。《通俗文》：耽酒曰酗，酗酒曰醟也。

孤寠		瞿庾反。《爾雅》：寠，貧也。《字書》：寠，空也。貧而空無禮之也。

櫛梳		又作楖，同。側帙反。《說文》：櫛，梳篦之總名也。梳，理髮也。

彎弧		戶都反。《說文》：木弓也。《周易》：黃帝氏作，弦木爲弧，剡木爲矢，以威天下也。

匪惶		又作遑，同。戶光反。遑，暇也。《廣雅》：惶，遽也。謂怱遽也。

謣夷		火故反。人名也。依字，又作嘑，號謣也。

昆弟		又作晜，同。孤魂反。《說文》：周人謂兄爲昆。《爾雅》：兄，昆也。

○ 61.七佛父母姓字經

槃裱		方廟反。依字，領巾也。

多鞬陀		紀言反。

○ 62.梵志頗羅延問種尊經

駏驉		渠語反，下許居反。謂似騾而小，牛父馬子者也。

阿洫		虛逼反。人名也。依字，水之通川者也。

○ 63.阿難問事佛吉凶經

蒙籠		莫公反，下盧紅反。蒙籠，謂不朗了也。經文作曚曨，力董反。曨，朗也。曨非此義。

○ 64.阿難分別經

諀訾		匹尔反，下資尔反。《通俗文》：難可謂之諀訾。經文作啤，誤也。

○ 65.罪福報應經

麋麈		忘悲反。以冬至解角者也。《說文》：鹿屬也。下之乳反。似鹿而大，尾可以爲拂也。

鵂鶹		許牛反，下力周反。亦名鉤鵅，即𪁪鴟也。夜見晝伏，亦名怪鳥也。

○ 66.業報差別經

螽蝗		古文𧕠，同。止戎反。《詩》云：螽斯羽。《傳》曰：螽蟴，蜙蝑也。亦即蝗也。音胡光反。蜙蝑音先恭反，下斯驢反。

勦健		仕交反。謂勁速捷健曰勦。《說文》作䰫，健也。

○ 67.五母子經

忼愾		口葬反，下苦代反。忼愾，大息也，亦士不得志也。

○ 68.阿遬達經

阿遬		案《說文》：籀文作遬，古文作𧫷，今作速，同。桑鹿反。人名也。

○ 69.玉耶經

弭伏		又作𢏱，同。亡尔反。《詩》云：不可弭忘。《傳》曰：弭，止也。弭亦安也。

狺狺		又作㹞，同。魚巾、魚佳二反。狺狺，犬聲也。《楚辭》「猛犬狺狺而迎吠」是也。

○ 70.盂蘭盆經

盂蘭盆		此言訛也。正言烏藍婆拏，此譯云倒懸。案西國法，至於衆僧自恣之日，盛設供具，奉施佛僧，以救先亡倒懸之苦。以彼外書云先亡有罪，家復絶嗣，無人祭神請救，則於鬼處受倒懸之苦。佛雖順俗，亦設祭儀，乃敎於三寳田中深起功德。舊云盂瓫，是貯食之器，此言誤也。

往餉		尸尙反。《廣雅》：餉，遺也。《說文》：餉，饋也。饋，餉也。

錠燭		音定，又殿。《韻集》：鐙有足曰錠，無足曰鐙。經文作挺，非也。

鉢和羅飯		《獨證自誓經》云鉢和蘭，亦梵言輕重耳，此譯云自恣食也。

汪洋		烏光反，下似羊反。《楚辭》云：臨淵兮汪洋。王逸曰：大水廣無極也。《說文》：汪洋，深廣也。《廣雅》云：汪汪，大也。

六種親屬		《漢書》：以奉六親。應劭曰：六親者，父母兄弟妻子也。《蒼頡篇》：親，愛也。釋名云：襯也。言相隱襯也。

○ 71.雜藏經

醖酒		於運反。醖，釀也。《蒼頡篇》：酒母也。《廣雅》：醖，投也。

貲輸		子離反。《廣雅》：貲，貨也。《蒼頡篇》：貲，財也。《說文》：小罰以財自贖也。《漢律》「民不傜貲」、又「以貲爲郎」皆是也。經文從言作訾。訾，量也。訾非此義。

○ 72.餓鬼報應經

喜犍				字書作𠋵，居言反。犍，犗也。犗，騬牛也。以刀去陰也。犗，音歌敗反。騬，自陵反。

○ 73.琉璃王經

樓由		力士名也。此譯云愛，或言欲也。

剗足		又作鏟，同。初簡反。《廣雅》：剗，削也。《聲類》：剗，平也。

夷滅		餘之反。《左傳》：芟夷。杜預曰：夷，煞也。亦毀也。《廣雅》：夷，滅也。

愶將		虛業反。《方言》：脅鬩，懼也。謂以威力相恐懼也。鬩，郭璞音呼隔反。《廣雅》：愶，怯也。《公羊傳》曰：愶于齊。劉兆曰：脋，畏迫也。今皆作脋。

進邁		莫芥反。《說文》：邁，遠行也。《廣雅》：邁，往也。

饕穢		吐刀反。謂貪財曰饕，貪食曰餮。案饕亦貪也，通語也。《說文》：俗作叨。

臚脹		力豬反。腹前曰臚，言所以養心膂也。臚亦膚也。下又作痮，同。豬亮反。腹滿也。

賵贈		敷鳳反。助哀之物也。車馬曰賵。《小爾雅》：饋死曰賵。《白虎通》曰：賵之言赴也。所以相赴佐也。下在鄧反。玩好曰贈，所以助生送死追思重終也。贈，送也，增也。

號咷		徒勞反。號咷，大泣也。《易》曰「同人先號咷而後笑」是也。

殪入		古文作𡔸，同。於計反。《爾雅》：殪，死也。《尚書》：殪戎殷。孔安國曰：殪，煞也，亦盡也。《漢書音義》云：一發而死曰殪。

荄枯		古來反。《方言》：東齊謂根曰荄。《說文》：草根也。

傷斃		古文斃、𡚁二形，今作𡚁，同。脾世反。《說文》：𡚁，仆也。仆，頓也，亦斷也。

驍勇		古堯反。《廣雅》：驍，健也。亦勇急也。《說文》：良馬駿名也。經文作膠，苦交反。窅膠不平也。膠非字義。窅，音烏包反。

槯杠		音江，旗之竿也。《廣雅》云：天子杠高九仞，十二旈至地也。經文作仾，誤也。

韅攝		又作𩎌，同。呼見反。《左傳》：晉車七百乘，韅靷鞅絆。杜預曰：在背曰韅，在匈曰靷，在頸曰鞅，在足曰絆。下攝，之涉反。

帶韅		又作䩙，同。火見反。著腋者也。《釋名》云：韅也，橫經其腹下也。《蒼頡解詁》：韅，馬腹帶。

射珥		如志反。《蒼頡篇》：珠在耳也。耳璫垂珠者也。《楚辭》：撫長劍兮玉珥。王逸曰：珥，劍鐔也。鐔，音餘諶反。《聲類》：劍口也。

毛睫		又作䀹，同。子葉反。《說文》：目旁毛也。

怖駭		胡騃反。《蒼頡篇》：駭，驚也。《廣雅》：駭，起也。

剋捷		茨獵反。《毛詩》：一月三捷。《傳》曰：捷，勝也。亦獲也。軍得勝曰捷也。

不訾		又作𤺒，同。子移反。訾，量也。《說文》：思稱意曰訾。訾，思也。

喟然		又作𢼾，同。口愧、口怪二反。《說文》：大息也。《論語》：顔淵喟然嘆曰。何晏曰：歎聲之也。

格上		加額反。《蒼頡篇》：格，椸也。椸，架也。

○ 74.力士移山經

勠力		呂掬反。《國語》：戮力一心。賈逵曰：勠力，幷力也。《尚書》：與之勠力。孔安國曰：戮，陳力也。

銘譽		莫庭反。謂鐫刻金石以記功德者也。銘，名也。言有功者書其功於太常也。

蹶舉		居月反。謂蹶擲之也。《爾雅》：蹶，動也。郭璞曰：蹶，揺之皃也。亦驚駭急疾之皃也。蹶，起也。

蔑屑		無結反，下先結反。《埤蒼》：㩢揳拭滅也。

餒餓		奴罪反。《論語》：耕也，餒在其中。鄭玄曰：餒亦餓也。

霖雨		力金反。《左傳》：雨自三日已上爲霖。《爾雅》：久雨謂之淫。淫謂之霖，謂三日以上也。

○ 75.大愛道般泥洹經

諄那		古文訰，同。之閏反。此譯云碎末，謂人名也。經文作𣮢，誤也。

阜恩		扶有反。《國語》：所阜財用。賈逵曰：阜，厚也。阜亦盛也，大也。《蒼頡篇》：山庳而大也。

○ 76.波斯匿王太后崩塵土坌身經

期頤		以之反。《禮記》：百年曰期頤。鄭玄曰：期猶要也。頤，養也。孝子要盡養之道而已也。

○ 77.四諦經

熱變		碑院反。變，化也，易也，更也。《白虎通》曰：灾變者何？變非常也。經文作𤍽，誤也。書無此字。

咽瘤		力周反。《說文》：瘤，腫也。《廣雅》：瘤，病也。經文從口作𠺕，非也。

○ 78.閻羅王五天使者經

閻羅		或名閻磨羅，應言夜磨盧迦，此譯云雙世也。竊謂苦樂並受，号之爲雙也。

刓刻		又作园，同。五桓反。刓，削也。《廣雅》：刓，斷也。刓，鏤也。

裹藴		於雲反。謂聚草蕘束之以爇火者。《漢書》「束蕰乞火」是也。蕘，音而消反。

火爒		又作𤑗，同。力照反。《說文》：爒，火炙也。

○ 79.長壽王經

徇園		辭俊反。徇猶巡也。《爾雅》：徇，遍也。《說文》：徇，行示也。徇亦循也。經文從人作徇。徇，疾也。徇非經旨。

○ 80.阿那律八念經

椷簏		胡緘、古咸二反。《說文》：椷，篋也。《廣雅》：篋謂之椷。《字書》：木篋也。

癇瘨		核間反。《聲類》：小兒病也。下都賢反。《廣雅》：瘨，狂也。又《聲類》：風病也。

○ 81.魔嬈亂經

鵁在		古茅反。《說文》：鵁，鶄也。羣飛，尾如雌雞，鳴相呼。食之治風。

○ 82.賴吒和羅經

黈羅剾吒國		古文作紏、斢二形，同。他口反。剾，烏溝反。

辭訣		古穴反。訣，別也。《通俗文》云：死別曰訣。

○ 83.梵摩喻經

如𥐺		又作𢇨，同。之視反。𢇨，平也，直也。《尚書》：礪砥砮石。孔安國曰：𥐺細於礪，皆磨石也。砮，音乃護反。

披纚		今作縰，同。山綺反。案：森纚，好皃也。颯纚，長袖皃也。纚，簁也。颯，音桑答反。

病瘳		恥留反。《尚書》：王翌日乃瘳。孔安國曰：瘳，差也，愈之也。

○ 84.鸚鵡經

吟哦		又作訡，牛金反，下吾歌反。江南謂諷詠爲吟哦。《蒼頡篇》：吟，嘆也。

門閾		古文作閩，同。吁域反。《爾雅》：抶。謂之閾。郭璞曰：門限也。柣，音千結反。

○ 85.雜阿含經

𨽁中		古文𨞮、𨛿二形，今作聚，同。才句反。《廣雅》：聚，居也。謂人所聚居之也。

田家		徒堅反。《爾雅》：田，土也。《說文》：陳樹稻穀曰田也。經文作佃，徒見、徒年二反。《說文》：佃，中也。《春秋傳》曰：乘中佃謂一轅車也。佃非此義。

具譚		徒南反。經中多作瞿曇，此因仙人名爲姓也。

又幐		徒隥反。謂通徹囊也。經文作杈鄧，非也。

𨻗一挈		苦節反。挈猶提也。《說文》：挈，懸持也。挈，撃也。

憂懣		古文𢟮，同。莫本反。《說文》：懣，煩也。《蒼頡篇》：懣，悶也。亦憤也。

憂𡜪		奴道反。《說文》：有所恨痛也。今汝南人有所恨言大𡜪，今皆作𢙉也。

矢溺		又作𡱁。《說文》作𦳊，同。式旨反。糞矢也。下正體作𣻨、𡱴二形，同。乃吊反。經文作溺，假借耳。

屠圩		宜作𥁄，同。禹俱反。𥁄，器也。

兊兒		徒外反。兊，悅也，見也。又兊形謂媠面，一頭廣一頭狹也。媠，音湯果反。

儇儇咋咋		許緣反。謂家道未成也。又作諎，同。壯白反。咋咋然聲也。

○ 86.七處三觀經

柱亦		陟柱反。謂支柱也。經文從足作跓，俗字也。

頂𩕳		乃冷反。《蒼頡篇》：頂，顛也。《字苑》：頭上也。今俗呼頂爲頂𩕳。

○ 87.比丘聽施經

孚呼		匹于反。孚，疾也。呼，召也，命也。又音呼餓反，發聲也。

殟殟		烏沒反。《說文》：暴無知也。《聲類》：欲死也。

○ 88.馬有八態譬人經

車軨		又作䡼，同。力庭反。《說文》：車間橫木也。即車軨子也。

摩挱		桑何反。《聲類》：摩挱猶捫摸也。摩挱亦抹摋也。抹，音莫割反。摋，蘇割反。

噏噬		𦏁及反。《廣雅》：噏，飲也。下時制反。噬，齧也，食也。

䫌頭		普米反。《說文》：傾頭也。《蒼頡篇》：頭不正也。《廣雅》：䫌，邪之也。

## 一切經音義卷第十四

○ 1.四分律

○ 1.1.第一卷

律藏		力出反。梵言毗尼，或言鞞泥迦，或言毗那耶，或云鼻那夜，或云毗柰耶，皆由梵言輕重聲之訛轉也。此譯云離行。行亦道也，謂此行能離惡道，因以名焉。或譯云滅，能滅惡也。或云化度，言梵經化度衆生也。或云調伏貪瞋癡也，即《文殊淨行經》云「曉了貪欲名爲律」是也。案《爾雅》：律，法也。謂法則也。又云：律，銓也。法律所以銓量輕重也。又云：律，常也。言可常行也。《釋名》云：律者，縲也。縲網人心使不得放肆也。言尸羅者，此云止得，謂止惡得善也。舊譯云清淨及性善者皆義釋也。縲，音力追反。縲，繫也。

稽首		《字詁》：古文䭫，同。苦禮反。《白虎通》曰：所以稽首何?稽，至也。首，頭也，言頭至地也。《三蒼》：稽首，頓首也。《說文》：下首也。《周禮》「太祝辯九拜。一曰䭫首」是。

說戒		古薤反。戒亦律之別義也。梵言三婆囉，此譯云禁戒者，亦禁義也。《廣雅》：戒，備也。《周易》：以此齋戒。韓康伯曰：洒心曰齋，防患曰戒。字體從廾持戈，以戒不虞字意也。廾又作拜，同。巨龍反。

諷誦		福鳯反。諷謂詠讀也。誦謂背文也。又《周禮》：敎國子興道諷誦。鄭玄曰：背文曰諷，以聲節之曰誦。

𦊱礙		又作罫，同。胡罫反。《字書》：網，礙也。《說文》：礙，止也。

垣牆		于煩反。四周牆也。《詩》云：太師維垣。又《傳》曰：垣牆也。《釋名》云：垣，援也。人所依阻以爲援衛也。牆，障也，所以自障蔽也。

飆火		俾遙反。小火也。案字體作熛。《說文》：熛，飛火也。《三蒼》：逬火也。《呂氏春秋》云「突泄一熛，焚宮燒𧂐」是也。

醒者		思挺反。《字林》：醉解也。

不良		力章反。又《詩》云：德音無良。又《傳》曰：良，善也。今言不良不善也。

除愈		古文瘉，同。臾乳反。《說文》：瘉，病瘳也。《方言》：差，愈也。

身康		恪剛反。《尚書》：庶事康哉。孔安國曰：康，安也。《字林》：𠇾也。《爾雅》：康，樂也。

難詰		去質反。《廣雅》：詰，責也。《說文》：詰，問也。

飢饉		古文𩚮，又作饑，同。几治反。《爾雅》：穀不熟爲飢，蔬不熟爲饉。李巡曰：可食之菜皆不熟爲饉。《春秋穀梁傳》曰：二穀不升謂之飢，三穀不升謂之饉，五穀不升謂之大飢。《說文》：飢，餓也。

梵行		凡泛反。梵言梵摩，此云清淨，或曰清潔，正言寂靜。葛洪《字苑》云：梵，潔也。音扶泛反。《東觀漢記》有人姓樊名梵，取其義矣。

故二		梵本云褒羅那地耶，譯言舊第二，《雜心論》云「衆具及第二」是也。

髪被		皮寄反。被謂被帶也，亦衣被也。律文有作披張之披，非也。

袈裟		舉佉反，下所加反。《韻集》音加沙，字本從毛作𣮫㲚二形，葛洪後作《字苑》始改從衣。案外國通稱袈裟，此云不正色也。諸草木中若皮若葉若花等，不成五味難以爲食者，則名迦沙。此物染衣，其色濁赤，故梵本五濁之濁亦名迦沙。天竺比丘多用此色，或言緇衣者，當是初譯之時見其色濁，因以名也。又案《如幻三昧經》云：晉言無垢穢。又義云離塵服，或云消瘦衣，或稱蓮花服，或言間色衣，皆隨義立名耳。真諦三藏云袈裟，此云赤血色衣。言外國雖有五部不同，並皆赤色，言青黑木蘭者，但點之異耳。

利㦸		居逆反。《字林》：有枝兵器也。《周禮》：戟長六尺。《釋名》：戟，格也。言旁有枝格也。

伺之		《埤蒼》作覗，同。湑氂、胥吏二反。《廣雅》：伺，候也。亦察也，狙也。狙，音千絮反。

羯磨		居謁反。此譯云作法辦事。《優波離問經》作劍暮，此梵言訛也。

和上		《菩薩內戒經》作和闍，皆于闐國等訛也。應言郁波弟耶夜，此云近誦。以弟子年小，不離於師，常逐常近受經而誦也。又言鄔波柁耶，此云親敎，舊譯云知罪知無罪名爲和上也。鄔，音於古反。柁音徒我反。

阿闍梨		經中或作阿衹利，皆訛也。應言阿遮利夜，此云正行。又言阿遮利耶，此云軌範。舊云於善法中敎授令知名阿闍梨也。

君持		經中或作軍遲，此云瓶也，謂雙口澡灌。律文作鍕𨨲，非也。

羅閱		以拙反。羅者言王，閲者言舍。《十二遊經》云：此言王舍城。應云羅闍，義是料理，以王代之，謂能斷理人民也。揭梨醯，此云舍中。言羅閲者，此訛之也，在摩伽國中，城名也。

陶師		又作匋，同。大勞反。造瓦之名也。《史記》：陶，瓦器也。《蒼頡篇》：陶，作瓦家也。「舜始爲陶于河濱」是也。案西域地多卑濕，不得爲窯，但累坏器露燒之耳。亦借音爲姚。字體作窯，音姚。《通俗文》：陶竃曰窯。《蒼頡篇》：窯，燒瓦窯也。

柴薪		仕佳反。《禮記》云：季冬命四監收祑薪柴以供郊廟。鄭玄曰：大可析謂之薪，小者合束謂之柴。薪，施炊㸑柴以給燎也。

相率		所律反。謂將領行也。《儀禮》：勗率以敬。鄭玄曰：率，導引也。

瓶沙王		此言訛也，正言頻婆羅，此云形牢，是摩伽陀國王也。

柵㰚		叉白反。《說文》：編竪木也。㰚又作籬、杝二形，同。力支反。《通俗文》：柴垣曰杝，木垣曰柵。南土悉椑竹𥭳爲之，針織者謂之已飛杝。《釋名》云：以柴作之疏離離然也。律文作柟楀，非體也。柟音南，楀音矩。

親厚		古文垕，同。胡苟反。案厚者，不薄也。《禮記》：以厚其別。鄭玄曰：厚，重也。律文或作友，干久反。《說文》：友，同志也。《廣雅》：友，愛也，親也。《禮記》：僚友稱其悌，執友稱其仁。鄭玄曰：僚友同官也，執友同志也。隨作皆得。

若邏		力賀反。戍屬也。謂遊兵以禦寇者也。《韻略》云：邏謂循行非違也。律文作儸，非體也。

○ 1.2.第二卷

吹毳		充芮反。《字林》：細毛也。《詩》有毳衣，古者天子大夫服之，循行邦國。

劫貝		或云劫波育，或言劫婆娑，正言迦波羅，此譯云樹花名也。可以爲布，高昌名㲲。㲲是衣名。𦋺賓以南，大者成樹；以北，形小，狀如土葵。有殼，剖以出花，如柳絮，可紉以爲布，用之爲衣也。紉，音女珍反。

差羅波尼		或作叉羅波膱，或云識羅半尼，此譯云灰水。

蒭摩		測俱反。或云蘇摩，或言讖磨，此云粗布衣，應言粗草衣。案外國傳云彼少絲麻，多用婆叔迦果及草、羊毛、野蠶綿等爲衣也。

嵐婆		力含反。或作鉢耽娑婆，此是國名也，從國名衣也。案嵐，力含反。諸字書無此字，唯應璩詩云「嵐風寒折骨」作嵐也。

頭頭衣		或言頭求羅衣，亦云頭鳩羅衣，此云細布也。

杙上		余職反。《爾雅》：樴謂之杙。郭璞曰：杙，橜也。樴，音徒得反。

衣架		加夏反。《爾雅》：竿謂之箷。郭璞曰：即衣架也。箷音移。律文作茄，音加，木名，非此用也。

市肆		相利反。《古今注》云：肆，陳也。店，置也。肆所以陳貨鬻之物也，店所以置貨粥之物也。肆亦列也，謂列其貨賄於市也。

船舫		甫妄反。《說文》作方、汸二形。《爾雅》：舫，舟也。郭璞曰：幷兩舟也。《通俗文》「連舟爲舫」是也。律文有作枋，音方。《說文》：枋，木。可作車。枋非字義。

櫓船		又作樐、艣二形，同。力古反。船旁大楫曰櫓，所以進船也。又船上樓櫓也。《釋名》云：櫓者，露也。城上守禦露上無覆屋也。

筏船		《通俗文》作𦪑，《韻集》作橃，同。扶月反。《方言》：𥱼謂之筏。編竹木浮於河以運物者。南土名𥱼，北人名筏也。𥱼，音蒲佳反。

水獺		他曷、他轄二反。《說文》：形如小犬，水居食魚者也。律文作狚，丁曷反。《字林》：獵狚，獸名也。似狼，赤首。狚非字體。獦，音古曷反。

失收摩羅		或作失守，《善見律》文：鰐魚也。長二丈餘，有四足，似鼉，齒至利。有禽鹿入水，齧腰即斷。或云煞子魚。

獼猴江		梵言。末迦吒，此云猴。賀邏馱，此云池。在毗舍離菴羅園側。昔彌猴共集爲佛穿池。今言江者，譯人義立耳。如言恆河，亦作恆江也。

咄男		丁兀反。《字林》：咄，相謂也。《字書》：咄，叱也。

倚發		府越反。謂機發也。機，主發之機也。《說文》：射，發也。律文作撥，補沫反。《廣雅》：撥，除也。亦棄也。撥非此義。

惡獸		《爾雅音義》云：狩亦獸字。二足而羽曰禽，四足而毛曰獸。

蛇螫		式亦反。《字林》：蟲行毒也。關西行此音。又呼各反，山東行此音。䖧，知列反。南北通語也。

僧伽藍		此言訛也。正言僧伽囉磨，此云衆園。

狎習		古文𧆥、狹二形，同。胡甲反。近也，習也，謂附而近之，習其所行也。律文作浛，非體也。

祠天		似茲反。《爾雅》：祠，祭也。又春祭曰祠也。

污身		烏故、紆巫二反。《說文》：污，穢也。塗，污也。《釋名》云：污，洿也。如洿埿也。

捫摸		莫昆、莫本二反。《聲類》：捫，摸也。《字林》：捫，撫持也。案：捫摸謂執持物也。

㮏髀		古文䠋，同。蒲米反。《說文》：股外也。北人用此音。又音方尔反，江南行此音。律文作䏶，俗字也。

草秸		又作稭、鞂二形，同。公八反。《尚書》：三百里納秸服。孔安國曰：秸，槀也。服槀役也。《說文》：稭，禾槀去其皮，祭天以爲藉也。律文作𦮽，古木反。禾𥢶也。𦮽非此用。

○ 1.3.第三卷

摩𨢘		呼奚反。譯云大自在天也。

唄匿		蒲芥反。梵言婆師，此言讚嘆。言唄匿者，疑訛也。婆，借音蒲賀反。

創孔		古文戧、刅二形，今作創，同。初良反。《說文》：創，傷也。《禮記》「頭有創則沐」是也。又音楚亮反。創，始也。非今所取。今皆作瘡，近字耳。

摶食		徒丸反。《說文》：搏，圜也。《通俗文》「手團曰搏」是也。律文作揣。《說文》：揣，量也。音都果反，北人行此音，又初委反，江南行此音。揣非字義。

適意		尸亦反。《廣雅》：適，善也。謂事物善好稱人心也。

所保		古文賲、、𠍂三形，同。補道反。《說文》：保，養也。《詩》云：保彼東方。箋云：保，亦守也。

華鬘		梵言摩羅，此譯云鬘，音蠻。經云在額上者名之爲鬘。案西域結鬘師多用蘇摩那花行列結之，以爲條貫，無問男女貴賤，皆此莊嚴。或首或身，以爲飾好。諸經中天鬘、寶鬘、花鬘亦等皆是也。律文作𩬞，非體也。

乾消		古寒反。下古文銷，同。思遙反。《說文》：消，盡也。律文作𤴲，非也。

痔病		直理反。後病也。《釋名》：痔，食也。蟲食之也。

里巷		《周禮》：五家爲鄰，五鄰爲里。謂二十五家也。《詩》云：無踰我里。《傳》曰：里，居也。邑也。居方一里之中也。

汝曹		又作𣍘，同。自勞反。《史記》：十餘曹循之。如淳曰：曹，輩也，群也。《詩》云：乃造其曹。《傳》曰：曹，群也。

兩翅		古文𦑧、𦐊二形，同。施豉反。《說文》：翅，翼也。

磔手		古文㡯，同。知格反。《廣雅》：磔，張也。磔，開也。《通俗文》：張申曰磔。又亦披，磔也。律文作搩，渠列反。《字林》：強暴也。又作𨃥，未詳何出。

塡滿		古文窴，同。徒堅反。《廣雅》：填，塞也。

淹漬		在賜反。《通俗文》：水浸曰漬。《說文》：漬，漚也。

隄防		古文䧑，同。都奚反。《爾雅》：隄謂之梁。李巡曰：隄，防障也。《漢書》：無隄之輿。韋昭曰：積土爲封限也。

所認		而振反。失物者而識之曰認。律文作訒、仞二形，非體也。

革屣		古文𩎉、𩌦、𨁾三形，同。所倚、所解二反。《聲類》：屣，鞮屬也。

拼地		補耕反。今謂彈繩墨爲拼。仲長統《昌言》「繩墨得拼彈」是也。江南名抨，音普庚反。

晡時		補胡反。《淮南子》云：日行至于悲谷也。今日加申時是也。

唾壺		戶孤反。《說文》：圓器也。

觸嬈		奴了反。《三蒼》：嬈，弄也。《說文》：嬈，擾，戲弄也。

○ 1.4.第四卷

羝羊		丁奚反。《三蒼》：羝，特羊也。《廣雅》：雄羊也。

典領		又作敟，同。丁繭反。《廣雅》：典，主也。

欶太		又作嗽，同。所角反。吮也。《通俗文》：含吸曰嗽。律文作𡂡，俗字也。

老邁		或作𨙚，同。莫芥反。《廣雅》：邁，歸往也。《說文》：遠行也。《詩》云：日月其邁。《傳》曰：邁，行也。

老耄		古文𠅸、耄二形，今作秏，同。莫報反。《禮記》：八十曰耄。鄭玄曰：耄，惛忘也。《左傳》：老將智耄又及之。杜預曰：耄，亂也。

適生		《說文》：尸赤反。之也。謂始也，近也。

逬石		古文跰，或作𧻓，同。斑孟反。逬謂散走也。

自襞		幷尺反。《廣雅》：襞，詘也。《說文》：韏衣也。詘音屈，韏音差阮反。

四疊		徒頰反。《三蒼》：疊，重也。又作褺，《字林》：重衣也。二形通用。律文作惵，簡牒也。牒非字義。

疼痛		又作痋、𦙭二形，同。徒冬反。《聲類》作癑。《說文》：痋，動痛也。《釋名》：疼，痹也。下里間音騰。

○ 1.5.第五卷

溉灌		哥賚反。《說文》：漑，灌也。灌，注也。

摘花		都革反。《蒼頡篇》：以指摘取也。律文作擿。《字林》：他狄反。擿，除也。又呈亦反。投，擿也。並非此義。

倡伎		齒楊反。《說文》：倡，樂也。《蒼頡篇》：倡，俳也。

唱和		充向、胡臥反。《禮記》：一唱而三歎。鄭玄曰：唱，發歌句也。《說文》：唱，導也。《詩》云「唱予和汝」是也。

俳說		皮皆反。《說文》：俳，戲也。《莊子》：獻笑不及俳。案俳者，樂人所爲戲笑以自怡悅也。律文作啡，匹愷反，唾也。啡非此義。

聚落		古文𨞮、二形，同。才句反。《漢書》：學官聚曰序，鄉曰庠。張晏曰：邑，落名也。韋昭曰：小郷曰聚。《史記》「舜所居，一年成聚」是也。《廣雅》：落，居也。謂人所聚居也。《漢書》「無燔聚落」是也。

趒躑		他吊、直彫二反，下遲亦反。《韻集》：趒，越也。今言趒躑是也。

○ 1.6.第六卷

三衣僧伽梨		此音訛也，應云僧伽致，或云僧伽胝，譯云合成，或云重，謂割之合成又重作也。此一衣必割截成，餘二衣或割不割，若法密部、說諸有部等多則不割，若聖辯部、大衆部等則割。若不割者直安怗角及以鉤紐而已也。

鬱多羅僧		或云郁多囉僧伽，或云優多羅僧，或作漚多羅僧，亦梵言訛轉耳。此譯云上著衣也。著謂與身相合，言於常所服中最在其上，故以名也。或云覆左肩衣也。

安多會		或作安多衞，或作安多婆娑，或作安陀羅跋薩，此譯云中宿衣，謂近身住也。或云裏衣也。

更貿		又作𧴵，同。莫候反。《三蒼》：𧴵，換易也。《爾雅》：𧴵、賈、市，買也。郭璞曰：交易物爲𧴵。《詩》云「抱布𧴵絲」是也。

中曬		又作䵘。《方言》：曬，暴也，乾物也。郭璞音霜智反，北土行此音。又所隘反，江南行此音。

五穀		案《禮記》《月令》：天子春食麥。鄭玄曰：麥實有孚甲，屬木。夏食菽。菽，豆也。菽實孚甲堅全，屬水。季夏食稷。稷，五穀之長，屬土。土，中央。秋食麻，麻實有文理，屬金。冬食黍。黍秀舒散，屬火。皆順時而食之，以安其性也。

敞露		齒掌反。《蒼頡篇》：敞，高顯也。《說文》：平治高大可遠望也。律文作閶，音昌。《楚辭》：天門也。亦西風名也。閶非此義。

儲積		直於反。《三蒼》：儲，備也。畜物以爲備曰儲。《說文》：儲，偫也。稸也，待也。偫，音直里反。

綫拼		補莖反。栟，彈也。律文作絣，字與𨖾同，百莖反。《字林》：無文綺也。

徒跣		達胡反。《國語》：悼公跣而出。韋昭曰：跣，徒跣也。下千典、四典二反。以腳踐土也。《三蒼》作踱，又作跅，同。大各反。

爪扴		又作擖，同。工八反。《說文》：擖，刮也。

○ 1.7.第七卷

嚴駕		古文挌，同。加睱反。《三蒼》：馬曰駕。《字林》：馬在軛中曰駕。《廣雅》：駕，行也。駕，乘也。

擿解		他狄反。謂除也。挑，擿也。擿，剔也。

應怗		他頰反。《通俗文》：題賦曰怗。《說文》：怗，帛書署也。律文作𣜿，徒頰反。《方言》：禪衣也。褋非此用。

暴繭		蒲穀反。《說文》：暴，晞乾也。繭，古文作絸，同。公殄反。蠶，縈絲也。

以斤		居銀反。《說文》：斤，斫木也。《國語》：惡金以鑄鉏夷斤𢺡。賈逵曰：斤，钁也。《釋名》：斤，謹也。板廣不可得削，又有節，則用此斤之，所以詳謹令平滅斧跡也。鉏，仕居反。𢺡，智録反。律文作釿，魚斤反。《蒼頡篇》：釿，㓵也。又音牛紖反。《說文》：釿，劑也。劑，音子隨反。翦刀也。釿非此義。

細剉		且臥反。《說文》：折傷也。案剉猶斫也。律文作挫，非也。

塗埵		都果反。《字林》：堅土也。

羺羊		奴溝反。《埤蒼》：䍲羺，胡羊也。《通俗文》：羊卷毛謂䍲羺。䍲，音女佳反。

𭣋鉢		叉覲反。𭣋，亦親也。隱𭣋裏中也。

作𧛕		莫報反。頭衣也。

作袜		古文韈，或作襪、帓、𤿗三形，同。無發反。足衣也。《釋名》：袜，末也。在腳末也。

○ 1.8.第八卷

分牻		亡江反。《考工記》：公圭用牻。鄭玄曰：牻，雜也。《說文》：白黑雜毛牛也。今多作尨，犬多毛也。《詩》云「無使尨也吠」是也。

染擗		方麥反。《說文》：擗，撝也。撝，裂也。《廣雅》：擗，分也。

○ 1.9.第九卷

懺悔		此言訛略也。書無懺字，應言叉磨，此云忍，謂容恕我罪也。半月叉磨增長戒根。逋沙他，此云增長，戒名鉢羅帝。提舍耶寐，此云我對說，謂相向說罪也。舊名布薩者，訛略也。譯爲淨住者，義翻也。

五綴		張衞反。《說文》：綴，合著也。綴，連也。

閾內		古文𨵨，同。許域反，又音域。《爾雅》：柣謂之閾。郭璞曰：門限也。《論語》「不履閾」是也。柣，音千結反。

戶扉		《字書》：一扉曰戶，兩扉曰門。又在於堂室曰戶，在於宅區域曰門。律文作𨵈，未見所出。

作繀		蘇對反。《方言》：繀車，趙魏間謂之歷鹿。

橜上		渠月反。《廣雅》：橜，杙也。杙，音以職反。

○ 1.10.第十卷

震烈		離折反。《說文》：烈，火猛也。《廣雅》：烈，盛也。

巵中		之移反。《說文》：圜器也。一名觛。應劭注《漢書》云：卮受四升。律文作枝條之枝，非字義也。觛，音徒亶反。

𥮬中		他朗反。《說文》：大筩也。以木若瓦爲之，短闊於桶。律文作，當朗反。《廣雅》：，茱萸也。非此用。

戶向		許亮反。《三蒼》：向北出牖也。亦窗也。

什物		時立反。什謂會數之名也，亦聚也，雜也，資生之物也。今人言家産器物猶云什物，物即器也。江南名什物，此土名五行。《史記》：舜作什器於壽丘。《漢書》「貧民賜田宅什物」是也。

打撲		匹木反。《通俗文》：連扙曰撲。

○ 1.11.第十一卷

萎飤		《說文》：囚志反。糧也。《廣雅》：萎，飤也。《蒼頡訓詁》：飤，飽也。謂以食與人曰飤。萎，音於僞反。律文作飼，俗字也。

摩抆		古文捪，同。亡粉反。又《字林》云：抆，拭也。律文或作捫。捫，摸也。

䞈金		古文𧵥，同。俱僞反。《廣雅》：䞈，賭也。《說文》：䞈，貨也。

毀呰		子尔反。《說文》：呰，呵也。《禮記》云：呰者，莫不知禮之所生。鄭玄曰：口毀曰呰。

禿瞎		今作𥈎，同。呼鎋反。《字書》：一目合也。

皮韋		于非反。《字林》：柔皮也。

野干		案《子虛賦》云：騰遠射干。司馬彪、郭璞注並云：射干似狐而小，能緣木。射音夜，又作野。

甘膳		上扇反。《說文》：具食也。《廣雅》：膳，肉也。《儀禮》：膳，進也。鄭玄注《周禮》云：膳之言善也。今時美物亦曰珍膳。

俹臥		於嫁反。《韻集》曰：倚，俹也。今言俹息、卻俹並是也。

謦欬		空頂、苦代二反。《通俗文》：利喉曰謦。字從言。《莊子》「謦欬其間」是也。《說文》：欬，逆氣也。《禮記》：噦噫啑咳也。律文作磬咳，音苦徑反，樂器名也。《世本》：母句作磬，以石爲之。磬非字意。下胡來反。字與孩同。嬰咳也。並非字體。

○ 1.12.第十二卷

掘地		渠勿反。《說文》：掘，搰也。謂以物發地也。搰，音胡沒反。

钁斲		古文𦘣，同。竹角反。《說文》：斲，斫也。

掐傷		枯狹反。或作㓣，同，枯洽反。《通俗文》：爪按曰掐。《韻集》：㓣，入也。江南有㓣寶器，當作此。

竿蔗		音干。下又作柘，同。諸夜反。《廣志》作竿蔗。今蜀人謂之竿蔗。《上林賦》曰諸柘。《巴荳集》注曰：諸柘，甘柘也。甘蔗，通語耳。

自炒		古文鬻、𤈗、焣、𤌽四形，今作𩱂。崔寔《四民月令》作炒，古文奇字作𤍕，同。初狡反。《方言》：敖、焣、煎、𤌈，火乾也。《說文》：熬也。

黑縹		匹眇反。《釋名》云：淺青色也。有天縹、骨縹，各以其色言之也。

毳紵		或作苧，同。直呂反。《說文》：檾屬，細者爲絟布，白而細曰紵。亦草名也。絟音七泉反，細葛布也。檾者苦逈反。

何與		余據反。會、及、曁，皆與也。《左傳》「公必與焉」是也。本文作豫。

覆苫		舒鹽反。《爾雅》：白蓋謂之苫。李巡曰：編菅以覆屋曰苫。一，音舒焰反。苫亦覆也。

憒𡗚		公對反，下尼孝反。《說文》：憒，亂也。《韻集》：𡗚，猥也。猥，衆也。律文作閙，俗字也。

百臘		力盍反。案《風俗通》曰：夏曰嘉平，殷曰清祀，周曰大蜡，漢曰臘。臘，獵也。獵取禽獸祭先祖也。此歲終祭神之名也。經中言臘佛者即此義也。或曰臘者，接也，新故交接也。諸經律中亦名歲，如《新歲經》等也。《爾雅》注云：一終名歲，又取歲星行一次也。夏曰歲，商曰祀，周曰年，唐虞曰載，皆據一終爲名。今比丘或言臘，或云夏，或言雨，同其事也。案天竺多雨，名雨安居，從五月十五日至八月十五日也。土火羅諸國至十二月安居。今言臘，諸亦近是也。此方言夏安居，從四月十五日至七月十五日，各就其事制名也。蜡，音仕嫁反。

○ 1.13.第十三卷

相遺		余季反。《廣雅》：遺，與也。謂以玩好物與人曰贈遺也。

熨治		或作尉，同。於謂反。《說文》：從上安下也。亦所以熨申繒也。

田殖		時力反。《蒼頡篇》：殖，種也。《廣雅》：殖，積也。

撩理		力條反。《通俗文》：理亂謂之撩理。又《說文》云：撩，理之也。謂撩捋整理也。今多作料量之料字也。捋，音力活反。

○ 1.14.第十四卷

斟酌		古文酙，同。之任反。《說文》：酙，勺也。《國語》：王斟酌焉。賈逵曰：斟猶取也。酌，行也。《廣雅》：斟、酌，益也。律文作酙，未見。

跟劈		古文䤨、𤖼二形。《字林》：匹狄反，破也。關中行此音。《說文音隱》披厄反。江南通行二音。

𧷞賈		公戶反。《周禮》：九職，六曰𧷞賈。鄭玄云：行曰𧷞，處曰賈。《白虎通》曰：賈者，固也。言固物以待民來求其利也。今皆作商。

貪餮		又作飻，同。他結反。《說文》：貪也。舊律本多作饕飻，他勞反。案《左傳》：縉雲氏有不才子，貪於飲食，冒于貨賄，斂積不知紀極，人民謂之饕飻。杜預曰：貪財曰饕，貪食曰飻。

哯出		古文咞，同。下殄反。《說文》：不歐而吐也。今謂小兒吐乳爲哯。

鉢盂		補沫反。鉢多羅，又云波多羅，此云薄，謂治厚物令薄而作此器也。鉢亦近字。下羽俱反。《說文》：飯器也。律文作釪，古文鏵字，音胡瓜反，犁鏵也。鏵非此用。

孔罅		古文𨻲、㙤二形，同。呼亞反。《說文》：罅，裂也，坼也。

○ 1.15.第十五卷

賦與		方句反。《廣雅》：賦，布也。平均也。《爾雅》：賦，斑也。李巡曰：斑，遍布與也。《廣雅》：平均，賦也。《莊子》：狙公賦柔。謂分賦與之也。律文作傅，師傅也。涂傅也。又作付，付囑也。並非此義。

餠黏		女廉反。《說文》：黏，相著也。《三蒼》：黏，合也。

甘饌		《說文》籑或作饌，同。仕眷反。具食也。《論語》：有飲食，先生饌。馬融曰：饌，飲食也。

脫過		吐活、吐外二反。《廣雅》：脫，可也。尔也，謂不定之辭也。

須銚		古文鐎，同。余招反。《廣雅》：鋗謂之銚。《說文》：溫器也。似鬲，上有鐶。山東行此音。又徒吊反，江南行此音。銚形似鎗而無腳，上加踞龍爲襻也。鋗，呼玄反。鬲音歷。

毛氀		《字林》：力于反。粗𦋺也。《通俗文》：毛布曰氀。又所俱反。㲒，氀也。音瞿。

○ 1.16.第十六卷

辮髪		《三蒼》亦編字，同。平典反。《說文》：辮，交織也。

蕤汁		汝誰反。《爾雅》：棫，白桵。郭璞曰：小木，叢生，有刺，實紫赤，可食。《本草》作蕤，今桵核是也。字從生豕聲。棫音域。

嬉戲		虛之反。《說文》：僖，樂也。《蒼頡篇》：嬉，戲笑也。

澆灒		子旦反。《說文》：污灑也。江南言灒，山東言湔。音子見反。《通俗文》：傍沾曰湔也。

若𤀥		又作篺，同。父佳反。《廣雅》云：𥱼、𣻜，筏也。今編竹木以水運爲𥱼，秦人名筏，江南名𥱼。𣻜音敷。

掉臂		徒吊反。《廣雅》：掉，動也。《說文》：掉，搖也。

皰沸		《淮南子》作靤，同。彭孝反。《說文》：面生熱氣也。《通俗文》：體蛘沸曰㿉沮。音扶分、才與反。江南呼沸子，山東名㿎沮。律文作疱、䶌二形，未見所出。

掃𪎈		音翼，麥穅也。唯《晉陽秋》有人姓姚，名𪎈，作此字，諸書所無。

彷徉		《字林》音房。下余章反。《廣雅》：彷徉，徙倚也。《楚辭》「聊彷徉以逍遙」是也。案彷徉猶俳佪也。

櫨棟		祿都反。《說文》：欂櫨，柱上枅也。《三蒼》：柱上方木曰枅。一名㧺。山東、江南皆曰枅，自陜以西曰㧺。《釋名》云：櫨在屋端，都盧負屋之重也。下都弄反。《說文》：棟，屋極也。《周易》「上棟下宇」是也。今山東呼棟爲檼，音一靳反。《釋名》云：棟，中也。居屋之中也。檼，隱也，以隱桷也。欂，音蒲麥反。

不禁		急林、居鴆二反。案禁猶制也。

○ 1.17.第十八卷

口噤		古文唫，同。渠飲反。《楚辭》：口噤而不言。王逸曰：閉口爲噤。

挃者		豬栗反。《廣雅》：挃，刺也。謂以指觸人也。

手搏		補各反。搏猶拊拍也。《廣雅》：搏，擊也。《釋名》云：四指廣搏以擊之也。

罰謫		扶發反。《說文》：罪之小者曰罰。《廣雅》：罰，折伏也。字從刀從詈。謫，《說文》：都革反。罰也。《字林》：過責也。《方言》：謫，罪過也。《通俗文》：罰罪者曰謫。律文作㒀，非也。

○ 1.18.第十九卷

禇繩		古文䘢，同。竹與反。謂以綿裝衣也。今作楮，同。

支肩		今作榰，同。音枝，支猶薦也。

貧匱		渠愧反。《禮記》：即財不匱。鄭玄曰：匱，乏也。《詩》云：孝子不匱。《傳》曰：匱，竭也。

刳刮		口孤反。謂空其中也。《方言》：刳，𠜓也。《說文》：刳，判也。音他歷反。

鏢鑽		匹燒反。《說文》：刀削末銅也。《釋名》云：矛下頭曰鐏。音在困反，江南名也。關中謂之鑽，音子亂反。律文作𨮬𨰭，非體也。

玦㺲		居穴反。《左傳》：金寒玦離。杜預曰：玦如環而玦不相連也。㺲或作鈕，女九反。《廣雅》：印㺲謂之鼻。今像此也。

作匕		卑以反。《通俗文》：匕或謂之匙。《說文》：所以取飯也。一名柶，音四。

衣𮢏		音滑，撗礙也。未詳字出。案《通俗文》：堅硬不消曰礣砏。音莫八、胡八反。今山東謂骨綰紐者爲礣砎子，蓋取此爲也。綰，音烏板反。

藥篦		必奚反。《小學篇》云：篦，刷也。今眉篦、插頭篦皆作此。

奄地		又作弇、揜、掩三形，同。淹儼反。《廣雅》：弇，覆也。

細襵		之涉反。《廣雅》：襵，襞也。《埤蒼》：韏衣也。今言襵疊是也。《通俗文》：便縫曰襵。今裙襵亦宜作此。襵音輒。韏，音丘院反。

腳腨		又作𨄔，同。時兗反。《字林》：腨，腓腸也。

脅肋		力得反。《說文》：脅骨也。字從肉。律文作勒。《說文》：馬頭絡銜者。勒非今用。

○ 1.19.第二十卷

戾不		苦高反。《說文》：㞍，脽也。《三蒼》：㞍，髖也。脽音誰。

𦚞肘		區放反。撗舉肘也。未詳字出，此應俗語。《禮記》云「並坐不撗肱」是也。律文或作、㑌二形，並未詳。

戾身		力計反。《字林》：戾，曲也。字從犬出戶而身曲戾也。

趍行		又作趨，同。且臾反。《說文》：趨，走也。《論語》：子見冕衣裳者過之必趨。包咸曰：趨，疾行也。《釋名》云：疾行曰趍，疾趍曰走。《禮記》：惟薄之外不趍。鄭玄曰：行而張足曰趍，堂上不趍爲其近也。《爾雅》「堂下謂之趍」是也。

挑取		他堯反。《聲類》：挑，抉也。謂以手抉取物也。抉，音於穴反。

蘃葉		如捶反。《廣雅》：蘃，華也。謂華鬚頭點是也。

○ 1.20.第二十一卷

椑桃		音卑，似杮。南土有青黃兩種，荊州謂之烏椑。

噏飯		古文歙、噏二形，今作吸，同。許及反。《廣雅》：吸，飲也。謂氣息入之也。

𦧇飯		又作𦧫，同。食尔反。謂以舌取食也。

木屐		又作跂，同。渠逆反。下律文有革屐、欽婆羅屐等。《說文》：屐，屩也。《釋名》：帛屐，以帛爲之。然則屐、屩古時同類也。《漢書》「袁盎屐行七十里」是也。《三蒼》：木屩也。孔叢曰：孔穿曳長裙，振方屐，見平原君。此似木屐也。《異苑》云：介子推抱樹燒死，晉文公伐以制屐也。屩，音居虐反。

持鉾		古文𢦵、鉾二形，今作矛，同。莫侯反。《說文》：酋矛長二丈，建於兵車也。酋，自由反。

○ 1.21.第二十五卷

若揃		古文劗、鬋、翦三形，同。姊踐反。《字林》：揃，搣也。亦斷也。

挽出		古文輓，同。無遠反。《說文》：引車。《左傳》「或輓之或推之」是也。

結縷		《上林賦》：布結縷，攢戾莎。《爾雅》：傅撗目。孫炎云：《三輔》曰結縷，今關西饒之，俗名句屢草也。律文作茄。案：茄，《說文》加、歌二音。《爾雅》：荷，芙渠。其莖茄。此則於義無施。字未詳所出。一本作茄蘆。音力胡反。《爾雅》：葭蘆。郭璞曰：即葦也。蘆當誤耳。

汪水		烏黃反。《左傳》：尸諸周氏之汪。杜預曰：汪，池水也。《通俗文》：停水曰汪也。《說文》：汪，深廣也。

○ 1.22.第二十六卷

祝𥛜		《說文》作詶，之授反。詛也。古文𥛜，今作詛，同。側據反。《釋名》云：祝，屬也。以善惡之辭相屬著也。詛，阻也，謂使人行事阻限於言也。

泛長		古文氾，同。麩劍反。《說文》：泛，浮也。《廣雅》：泛，普也。律文作汎，古文渢，同，扶弓反，亦浮也。

摸法		或作摹，同。莫奴反。《聲類》：摸，法也。謂掩取象也。

○ 1.23.第二十七卷

舂磨		《字林》作䃺，同。亡佐反。郭璞注《方言》云：磑即磨也。《世本》：輸斑作磑。北土名也，江南呼磨。

紡績		古文勣，同。子狄反。《字林》：績，緝也。

蚩笑		古文𦐉，同。尺移反。《廣雅》：蚩，輕也。謂相輕笑也。

乳哺		蒲路反。哺，含食也。《淮南子》云：含哺而與。許叔重曰：嚼食也。律文作餔，補故反。《三蒼》云：夕食也。謂申時食也。餔非字義。

○ 1.24.第二十八卷

厭禱		於冉反。《字苑》云：眠內不祥也。《論衡》曰：臥厭不悟者也。山東音於葉反。字從厂，音呼旱反。禱，都導反。《論語》：子路請禱。包咸曰：禱，請也，請於鬼神也。《廣雅》：禱，謝也。《說文》：告事求福爲禱也。

不案		於旦反。《禮記》云：案蒭豢膽肥瘠。案亦瞻視也。又《漢書》云：案揄中舊塞。如淳曰：案，察行也。或曰：案，尋也。豢音患也。

○ 1.25.第二十九卷

䘢髁		口化反。《三蒼》：㞍骨也。《字林》：䯊也。腰骨也。口亞反。今以䯊爲髁。律文作胯，口故反，股也。又作跨，《字林》：跨，踞也。二形並非此義。

隈處		於回反。《說文》：一𠙽反。水曲隩也。《左傳》：秦人過析隈。杜預曰：隈，隱蔽之處也。又作庡，烏輩反。《字林》：庡，翳也。《通俗文》：奧內曰庡。今言庡地、庡處並是也。

作屧		古文屟，今作𤗽，同。思頰反。《說文》：履之薦也。本，音他頰反。《東宮舊事》曰：絳地文履屟自副。今江南女婦猶著屟子，製如芒屟而卑下也。

○ 1.26.第三十一卷

顧眄		亡見反。《說文》：邪視也。《方言》：自關而西秦晉之間曰眄。

四徼		古吊反。四門巷也。即曆中四激白是其事也。

角力		古文斠，同。古卓反。《廣雅》：角，量也。《說文》：斠，平斗斛也。

𣰠毹		又作㲒氀二形，《字苑》作氍𣮵，同。強朱、雙朱反。《聲類》云：毛席也。《釋名》作裘溲。《通俗文》：織毛蓐曰𣰠毹，細者謂之毾㲪。

凸髖		徒結反。《抱樸子》曰：凸，起也。下又作臗，同。苦丸、苦昆二反。《說文》：髀上也。《廣雅》：臗，豚也。《埤蒼》：臗，尻也。律文作𦜖，非也。

芬馥		扶福反。《字林》：馥，香氣也。

書讖		楚蔭反。《三蒼》：讖，秘密書也。出《河洛記》。《說文》：讖，驗也。謂占後有效驗也。

○ 1.27.第三十二卷

泠而		歷經反。《楚辭》：下泠然而來風。又王逸曰：泠泠，清涼皃也。《淮南子》：受敎一言清神泠。許叔重曰：泠然亦解悟之意。

荷枕		古文𢬲，同。胡我反。又音何。《穀梁傳》曰：何，負也。《說文》：何，儋也。今皆作荷也。

鼾睡		下旦反。《說文》：臥息聲也。《字苑》呼干反，江南行此音。律文作、嚊、三形，非也。

齘齒		下介反。《說文》：齒相切也。《三蒼》：鳴齒也。律文作嗐，未詳字出。

寱語		音藝。《說文》：寱，眠言也。《聲類》：不覺妄言也。舊律本多作㦣、讆二形。《三蒼》：于劌反。謊言也。又音牛例反。《廣雅》：㦣，寱也。謊，音呼光反。

撿髪		居儼反。《廣雅》：撿，甲也。如鱗介之甲也。亦括也。括，束也，繫也。

訕若		所姦反。依字，訕，謗也。

○ 1.28.第三十三卷

潦水		音老，謂聚雨水爲污潦水也。

漱口		所霤反。《說文》：漱，盪口也。《禮記》「鷄初鳴，咸盥漱」是也。

十擻		又作藪，同。蘇走反。郭璞注《方言》曰：斗擻，舉也。《難字》曰：斗擻，𧲇𣝝也。江南言斗擻，北人言𧲇𣝝。音都穀反。下蘇穀反。律文作抖捒二形。抖與拯字同。下捒，音戍，縛捒也。又作枓，之庾反，勺枓也。捒，山厄反。梀，木名也。並非字義。

茹菜		攘舉、攘慮二反。《廣雅》：茹，食也。

撓令		火刀反。《字林》：撓，擾也。《漢書》「留犁撓酒」是也。

𠂼戶		《通俗文》作𠂼，門𠂼也。《蒼頡篇》作撢，音簟，持也。王彪《關中賦》云「外戶不撢」是也。

𨷲牡		亡後反。《說文》：插𨶚下牡也。案爲牡，牡所以封固𨶚，令不可開也。

○ 1.29.第三十四卷

輕躁		又作趮，同。子到反。《國語》：驕躁淫暴。賈逵曰：躁，擾也，亦動也。《釋名》：躁，燥也。如物燥則飛揚也。

迫難		古文𤽐，同。補格反。《廣雅》：迫，陜也。急皃也。案迫猶逼也。

遲其		或作迡，籀文作遅，同。除致反。案：迡，待也。《漢書》「遲待天明」是也。又除梨反。遲，晩也。

○ 1.30.第三十五卷

犍黃		又作㨜、㓺二形，同。居言反。《字書》：犍，害也。《通俗文》：以刀去陰曰揵。

租賦		古文䝪，同。方務反。《說文》：賦，斂也。《廣雅》：賦，稅也。《爾雅》：賦，量也。郭璞曰：賦稅所以平量也。《方言》：賦，動也。賦稅所以擾動也。

痶瘓		勑顯、勑管反。言髪病也。

瘊病		相承呼溝反，未詳何證。律文多作㿈，於恭反。《說文》：㿈，腫也。

睞眼		力代反。《說文》：目瞳子不正也。《蒼頡篇》：內視也。

瞷眼		古文𩦂，同。胡間反。《說文》：戴眼也。《蒼頡篇》：目病也。《爾雅》：馬一眼白曰𩦂。

疥㿋		又作瘙，同。桑到反。《廣雅》：㿋，瘡也。《通俗文》：皮起曰㿋。

淡陰		徒甘反。謂胸上液也。醫方多作淡飲。

逼切		千結反。《廣雅》：切，近也。亦切，急也。切，迫也。

揵椎		梵言臂吒揵稚。臂吒，此云打。揵稚，所打之木，或檀，或桐，此無正翻，彼無鍾磬故也。舊經多作揵遲，此亦梵言訛轉也。宜作稚。稚，音直致反。但稚椎字形相濫，故誤也。

○ 1.31.第三十七卷

若榺		始孕反。《說文》：持𢴰經者也。《三蒼》：經所居𢴰榺也。

毾㲪		他盍反。《廣雅》《蒼頡》云：毾㲪，毛有文章也。《釋名》云：施之大牀前小榻上所以登上牀。因以爲名焉。

○ 1.32.第三十八卷

皮革		古文𠦶、愅、諽三形，同。古核反。《說文》：獸去毛曰革。革，更也。獸皮治去毛，變更之，故以爲皮革字也。革者，更也。字從三十從囗，囗爲國邑也。國三十年而法更。別取別異之意也。囗音韋。

不串		《說文》作遦，又作摜，誥幻反。又作慣，同。公患反。串，習也。

○ 1.33.第三十九卷

須剗		古文鏟，同。初簡反。《說文》：鏟，平鐵也。今方刃施柄者也。

漫跟		莫干反。此假借也。字體作鞔，跟或作𣥦，古恩反。《說文》：跟，足踵也。

斑豆		江南有此豆也。角長，熟乃斑也。

戶樞		齒榆反。《爾雅》：樞謂之椳。郭璞曰：門扉樞也。《廣雅》：樞，本也。椳，音王迴反。

皮連		古文聯，同。力錢反。《廣雅》：連，續也。亦連，合也。律文作縺，力煎反。《字林》：縷不解也。

菴鞮		疑爲靸鞮。《字苑》：素合、都奚反。《急就篇》：靸鞮卬角也。今江南謂靴無頸者爲靸。《廣雅》：鞮，履也。又《說文》云：鞮，革履也。

○ 1.34.第四十卷

患嚏		又作䶍，同。丁計反。《蒼頡篇》：噴鼻也。《詩》云：願言即嚏。箋云：汝思我心如是，我即嚏。今俗嚏云人道我，此亦古遺語耳。

賓坻		直飢反。或作邠坻。邠，音府旻反。案梵本云阿那他賓荼揭利呵跛底，此云給孤獨長者。

門閫		又作梱，同。苦本反。《說文》：梱，門橜也。《三蒼》：梱，門限也。

䬫餬		音提胡。《通俗文》：酪酥謂之䬫餬。律文作醍，音體。《字書》：醍，酒也。《周禮》：四曰醍齊。鄭玄曰：醍者成而紅赤，如今下酒也。《釋名》云：醍齊色赤如緹也。《禮運》「醍酒在堂」是也。醍，經史所無，未詳何出。近世梁時處士阮孝緒作《文字集略》有醍醐二字，此書甚淺俗，音體幷無所據也。醐，尋撿所無，此應近作耳。

紺色		古憾反。《說文》：帛染青而揚赤色也。《釋名》云：紺，含也。謂青而含赤色也。

逼斥		鴟亦反。《三蒼》：斥，推也。《漢書》：乘輿斥車馬。《音義》曰：斥，不用也。案斥猶疏遠也，亦指斥也。

寺庿		《風俗通》曰：寺，司也。廷之有法度者也。諸侯所止皆曰寺。《廣雅》：寺，治也。《三蒼》：寺，官舍也。字體從寸從㞢聲。《釋名》云：寺，嗣也。治事者相嗣續於其中也。廟又作庿。《爾雅》：室有東西廂曰廟。《韓詩》：鬼神所居曰廟。《白虎通》曰：廟者，皃也。先祖之尊皃也。今取其義，出古文之字。

著褶		時入反。謂大袖衣也。《禮記》：君爲褶衣。鄭玄曰：褶，袷也。《釋名》：褶，襲也。言覆上之名也。袷，音工洽反。

行縢		徒登反。《禮記》注云：幅，行縢也。江南廝役者有此物，亦謂之行緾。《釋名》云：言以裹腳可跳騰輕便也。

肩𢬲		今作何。胡可反。《小爾雅》云：𢬲、揭，擔也。《穀梁傳》：何，負也。《廣雅》：何，任也。

㹈牛		《說文》音茅，西南夷長髦牛也。今隴西出此牛也。髦音毛。

○ 1.35.第四十一卷

車輿		與諸、與庶二反。《說文》：車輿也。亦總稱車曰輿。一曰車無輪曰輿。律文作舉，對舉也。

落發		甫越反。發猶放也，去也。《說文》：射，發也。《詩》云「發彼有的」是也。

中的		知仲反，下的又作㢩。《說文》作的，明也，同。都歷反。射質也，謂的然明見也。今射堋中珠子是也。

射鞚		口弄反。《難字》曰：鞚，馬鞚也。

貯器		張呂反。《說文》：貯，積也。所以盛貯者也。《左傳》：取我衣冠而貯之。杜預曰：貯，蓄也，謂蓄藏之也。

結㲨		《字林》：而容反。毛𦋺也。律文作緝，《字書》亦䩰字，音而用反。鞍毳飾也。

作幰		虛偃反。《蒼頡篇》云：布帛張車上爲幰。

○ 1.36.第四十二卷

𢇲米		字體作穈，亡皮反。《呂氏春秋》曰：飯之美者有陽山之穄。高誘曰：關西謂之𢇲，冀州謂之穄。律文有作秫字，音述。

堅韌		今作肕，同。而振反。《通俗文》：柔堅曰肕。《管子》曰「筋肕而骨強」是也。

若癬		又作㿅，同。先善反。《說文》：乾瘡也。今有乾濕兩種也。《釋名》：㿅，徙也。侵淫移處日廣之也，故青徐人謂癬爲徙也。

若㽿		又作瘑，同。古和反。《韻集》曰：瘡病也。春發者謂之燕㽿，秋發者爲雁㽿。

鹵鹽		力古反。《說文》：鹵，西方鹹地也。天生曰鹵，人生曰鹽。古者宿沙初煮鹽。

涎沫		又作㳄、㵪、𣼞、唌四形，同。似延反。案《江賦》：「濆浪飛㵪。」時有本作涎。《說文》作㳄，或作㵪、二形。慕欲口液也。賈誼《新書》：垂㵪相告。束晳《餅賦》曰：行人失唌於下風。郭璞注《爾雅》云：唌，沫也。并作延。

鼠㩜		胡𪒠反。《說文》：㩜，櫳也。櫳，牢也。一曰圈也。

蚰蜒		或作蝣𧊽二形，同。由延二音。《說文》亦名入耳。北燕曰䖡蚭，音女六、女胝反。

鈹刀		匹皮反。《說文》：大鍼也。醫家用以破㿈也。

胞胎		補茅反。《說文》：胞，兒生裹也。《漢書》：同胞之徒。如淳曰：同胞，親兄弟也。

於尒		今作𤕨，同。而是反。《詩》云：百𤕨君子。箋云：尒，汝也。或作你，奴履反，你我也。

泔汁		音甘。《說文》：泔，潘也。謂淅米汁也。江北名泔，江南名潘。音翻。

盪滌		古文𣻍，同。徒朗、徒的反。《通俗文》：澡器謂之盪滌。

得尊		《字書》作樽。《說文》：酒器也。尊以奉之。律文作鐏，音在困反。矛戟下銅鐏也。鐏非此義。

○ 1.37.第四十三卷

㓟皮		音皮。《廣雅》：㓟，剝也。又力皮反。

循勺		囚倫反。循，行也。謂流下也。

揵茨		《毗尼母經》譯言中鐵鉢也。或作建鎡，亦是梵言輕重耳。律文作鉻㘹，非也。

臽孔		音陷。《說文》：小阱也。《廣雅》：臽，坑也。

蔆芰		又作茤，同。渠智反。《說文》：芰，䔖也。律文作䓫，非也。

麨𣫢		又作匳，《小學篇》作𢶧，同。力沾反。《韻集》曰：𣫢所以斂物也。《說文》：𣫢，鏡𣫢也。今江南亦有粉匳、棊匳也。

激發		經歷反。《莊子》：污者激。司馬彪曰：流急曰激。《楚辭》：我清激而無所通。王逸曰：激，感也。

輾治		又作𨋁。《莊子》「車輪不䟢地」作䟢，同。女展反。《說文》：輾，轢也。

怨仇		古文逑，同。渠牛反。《三蒼》：怨耦曰仇。《爾雅》：仇、讎，匹也。孫炎曰：仇，相求匹也。

微服		《字林》：微，隱行也。《爾雅》：匿、竄，微也。郭璞曰：謂逃竄也。字體從彳，微妙之微從人。

○ 1.38.第四十六卷

噫自		乙戒反。《說文》：飽出息也。《禮記》「不敢噦噫」是也。

駏驉		臣虛二音。似騾而小，牛父馬子也。

嫌隙		古文𡭽，同。丘逆反。《國語》：上下無隙。賈逵曰：隙，舋也。《說文》：隙，壁際孔也。

寶渚		之與反。《爾雅》：小洲曰渚。李巡曰：四方有水，獨高可處，故曰渚。

曼今		莫槃反。高昌謂聞爲曼，此應是也。律文有作聞，勿雲反。《說文》：聞，知聲也。

○ 1.39.第四十八卷

祇䃽		《字苑》巨兒、之移反。法服也。或作竭支，或言僧迦支，又作僧迦鵄，梵言訛轉也。正言僧腳崎，此云覆腋衣也。或言瞿修羅，此云圖也。像其衣形立二名也。此二衣西國亦著，但非淨耳。

蠱道		公戶反。《聲類》：弋者反。《說文》：蠱，腹中蟲也。謂行蟲毒。字從蟲在皿字意也。

○ 1.40.第四十九卷

令卷		奇員反。《詩》云：有卷者阿。《傳》曰：卷，曲也。

詭語		俱毀反。謂變詐也。《三蒼》：詭，譎也。《廣雅》：詭，欺也。

疏向		山於反。疏，通也。《說文》作𤱐。𤱐，窗也。字從疋。疋，足也，從曲象其形也。門戶窗牑皆所以引通諸物，故從疋。疋取通行意也。疋，山與反。

捉脛		古文踁，同。下定反。《字林》：腳胻也。《釋名》云：脛，莖也。直而長似物莖也。

窳墯		余乳反。《爾雅》：窳，勞也。郭璞曰：勞苦者多墯窳也。承慶云：言懶人不能自起，如瓜瓠在地不能自立，故字從瓜。又懶人恆在室中，故從穴也。

警心		古文憼、儆二形，同。居影反。謂戒愼也。警，戒也。《廣雅》：警，不安也。律文作景，大也，光明也。景非此音。

達嚫		叉覲反。經中或作大櫬，梵言訛也。案《尊婆須蜜論》亦作檀櫬，此云財施，解言報施之法名曰達櫬。導引福地亦名達櫬。復次割意所愛，成彼施度，於今所益義是達櫬。又《西域記》云：達櫬拏者，右也。或言馱器尼。以用右手受人所施爲其生福，故從之立名也。經中言福田者是也。《華嚴經》中功德達親即其義也。律文從口作嚫，近字也。

媟嬻		古文絬、媟、𣊓、渫四形，今作𢌀，同。先結反。謂鄙媟也。《說文》：媟，黷也。《方言》：媟，狎也。郭璞曰：相親狎也。《尚書》：咸造忽媟：。孔安國曰媟，慢也，㑥也。下古文䢱、嬻二形，今作黷，同。徒木反。《通俗文》：相狎習謂之媟嬻。

茜草		古文蒨、茜二形，今作𦵻，同。千見反。《說文》：茅蒐也。血所生，故蒐字從鬼。案茜可以染絳也。

不耐		奴代反。《三蒼》：耐，忍也。字本從刀，杜林改從寸。

禁滿		溫器名也。尋撿文字所無，未詳何出。此應外國語耳，或鎑訛也。鎑，音古盍反。音莫朗反。

須籤		七廉反。《說文》：籤，貫也。銳也。《通俗文》：記曰籤也。

○ 1.41.第五十卷

縫䌥		於近反。䌥衣也。《通俗文》：合袟曰䌥。

作著		古文䇡，同。直慮反。《廣雅》：筴謂之箸。律文作𣛰、鐯二形，同。知略反。《爾雅》：斫謂之𣛰。𣛰，钁也。𣛰非字義。筴，音古俠反。

蝙蝠		方眠、方目反。《方言》：蝙蝠、服翼、蟙爅、靈鼠，四者一物，方別名也。崔豹《古今注》云：蝙蝠，一名仙鼠，一名飛鼠，五百歲，色白，腦重，集物則頭垂，故謂之倒掛蝙蝠。食之神仙。蟙音織，䘃音墨。律文作蝮，非也。

櫺子		力丁反。《說文》：窗楯間子也。今言「窗櫺」、「車櫺」是也。

撗橫		《字林》：渠例反。木釘也。《廣雅》：栓、，釘也。江南或謂之。栓，音所還反。律文作揭。《說文》：巨列反。揭豬杙也。《周禮》云：楬而書之也。

作棬		去權反。鄭玄注《禮》云：屈木爲之謂之捲。律文作椦，非體也。

㝯客		奇驕反。《字林》：㝯，寄也。《廣雅》：㝯，客也。律文作僑。《說文》：僑，高也。《廣雅》：僑，才也。僑非此義。

鵽鳥		竹刮反。《爾雅》：鵽鳩寇雉。郭璞曰：大如鴿，似雌雉，鼠腳岐尾，爲鳥憨急，群飛，出北方沙漠，肉美。俗名突厥雀，生蒿萊之間。形大如鶉。憨，音呼濫反。

汲水		金及反。《說文》：汲，引水也。《廣雅》：汲，取也。

𢲞橰		音結高。《通俗文》：𢴰汲謂之𢲞橰。《墨子》曰「剛木㮮橰」是也。

闌格		羹額反。《蒼頡篇》：格，椸架也。椸音移。

㪻取		九万反。《說文》：抒漏也。㪻，舀也。舀，音弋少反。

○ 1.42.第五十一卷

作把		補駕反。謂刀把也。正，音補雅反。《說文》：把，握也。亦把，持也。單手爲把。

刀鞘		《小爾雅》作韒，諸書作削，同。思誚反。《說文》：削，刀鞞也。《方言》：劍削，關東謂之削，關西謂之鞞。音餠。陳思王《寶刀賦》云「豐光溢削」是也。江南音嘯，中國音笑。

鞔著		莫干反。《蒼頡篇》：鞔，覆也。今謂覆蓋爲鞔。《周禮》「棧車無革鞔」是也。律文作縵、漫二形，假借也。

撚髭		乃殄反。《通俗文》：手捏曰撚。《方言》：撚，續也。兩指索之也。相接續也。《聲類》：撚，緊也。律文作捏，乃結反。《字林》：捏，捺也。

令翹		巨遙反。《廣雅》：翹，舉也。

眼瞼		居儼反。《字略》云：謂目外皮也。

耳璫		都堂反。《釋名》云：穿耳施珠曰璫。

綜練		子送反。《說文》：機縷持絲交者也。《太玄經》云：乃綜於名。宋忠曰：所以紀綜之也。綜，習也。

○ 1.43.第五十二卷

椎鉆		巨廉反。《說文》：䥫鋷也。《通俗文》：鍛具曰鉆。律文作鉗，以鐵有所束也，亦頸鉗也。鋷，音女輒反。

㰆囊		《埤蒼》作韛，又作棑，同。蒲戒反。王弼注《老子》云：橐㰆，囊也。《東觀漢記》：因水爲排。《音義》曰：鍛家排也。

鏇器		似絹反。《說文》：鏇，圓鑪也。《難字》作擐，謂以繩轉軸裁木爲器也。

棚閣		蒲萌反。《三蒼》：棧閣也。《通俗文》：連閣曰棚。

挾鉢		胡頰反。《說文》：挾，持也。《爾雅》：挾，藏也。亦懷挾也。

相掁		《說文》作樘，柱也。《音隱》紂庚反。《字統》作掁，丈庚反。掁，觸也。又嫽敞、敞觸，亦作敞，音丈衡反。律文作棠，徒當反，《三蒼》：杜梨也。棠非字義。宜作䟫。

作桄		古文𤗶、橫二形，同。音光。《聲類》作輄，車下橫木也。今車牀及梯轝下橫木皆曰桄是也。

若𥸢		祖含反。綴也，細竹也。《通俗文》：綴衣曰𥸢。

指㧺		古文𩎽，同。徒答反。《說文》：指㧺也，一曰韋㧺也。今之射𩎽是也。

赭土		之也反。《三蒼》：赭，赤土也。

白墠		《字林》音善。墠，土名也。即白土也，亦名堊。案吳普《本草》云「白堊，一名白墡」是也。

橫郭		胡觥反。《說文》：闌木也。律文作宏，胡萌反。大也，屋深向也。宏非此義。郭，恢郭也，在外廓落之稱也。

若撈		借音力導反。關中名磨，山東名撈，編棘爲之以平塊也。

𪗪食		又作齝，《毛詩》傳作呞，同。敕之反。《爾雅》：牛曰齝。郭璞云：食已復出嚼之也。《韻集》音式之反，今陜以西皆言詩也。

雜糅		古文𩚖、粈二形，同。拏救反。《廣雅》：𩚖，雜也。《說文》：粈，雜飯也。《儀禮》：以白羽與朱羽糅。鄭玄：糅，雜也。

作錔		他匝反。《說文》：以金銀有所覆冒也。

毛㲖		《字林》：先要反。毛皃也。《通俗文》：毛茂謂之𣬸㲖。案字義宜作𢀋，音所革反。毛𢀋也，亦蠅𢀋也。

犎牛		《漢書》《西域傳》有封牛，鄧展曰：脊上有肉鞌如槖駝。又獻一封駝，鄭氏曰：脊上有封也。《難字》作犎，犎牛也。音妃封反。今有此牛，形小，髆上有犎牛是也。

○ 1.44.第五十三卷

博掩		博，博戲也。用六箸六棊謂之六博。掩，圍棊也。《纂文》云：撲掩，跳錢戲也。俗人謂之射意，一曰射數，亦云博戲，掩取人財物也。

拍石		彈棊也。拍，音普白反。

諛諂		以朱反。《周書》：面從曰諛。《莊子》：不擇是非而言謂之諛。律文作諭，古文諭，今作喻，同。翼樹反。告也，譬諫也。

羖羊		公戶反。《三蒼》：夏羊羖䍽也，亦羯也。

䍧羝		作桑反。《字林》：牝羊也。《三蒼》：吳羊也。

彗星		古文𥱵、篲二形，同。囚芮反。《爾雅》：彗星爲攙搶。《釋名》云：星光稍稍似彗也。律文作簡閱之閱，非也。攙，音叉銜反。搶，叉衡反。

月蝕		神職反。《周易》云：月盈即蝕。《釋名》云：日月虧曰蝕，稍稍侵虧如蟲食草木葉也。

○ 1.45.第五十五卷

䐑中		相承古侯反。腳曲䐟也。未詳何出，此應俗語耳。

陂池		筆皮反。池也。山東名濼，音匹各反。鄴有鸕𪇔濼。今關中亦名濼，幽州名淀，音徒見反。

○ 1.46.第五十六卷

篅上		市緣反。《說文》：判竹圓以盛穀者也。𥫱，篅也。律文作簞，音丹，笥也。一曰小筐也。《論語》「一簞食」是也。又作蕇，音典。《爾雅》：蕇，亭歷也。

剸拱		徒端反。《通俗文》：截斷曰剸。律文作揣。丁果、而兗二反。搖也，度也。

股間		古文骰，同。公戶反。《說文》：股，髀也。《釋名》云：股者，固也，爲強固也。

○ 1.47.第五十七卷

企牀		古文𧿍，同。丘豉反。《釋名》云：企，启也。启，開也。言自延竦之時樞機皆開張也。律文從山作仚，火延反。《說文》：人上山皃也。亦古文危字，但此二字人多致惑，所以具釋也。

疝病		所姦反。《說文》：疝，腹痛也。

○ 1.48.第六十卷

稊稗		又作荑。《說文》作弟，同。徒犁反。《爾雅》注云：稊似稗，布地穢草也，今俗云稊子是也。稗，蒲懈反。《左傳》：是用秕稗。杜預曰。草之似穀者也。

秕筶		卑以反。穀不成者也。《尚書》「若粟之有秕」是也。律文有作粃，補尸反。《方言》：吂粃不也。郭璞曰：聲如非也。𦮽，古木反。《通俗文》：禾𥢶謂之𦮽䅵。䅵，音奴穀、之若二反。吂，音莫光反。

遍扣		祛後反。《論語》云：以杖扣其脛。孔安國曰：扣，擊也。律文作叩。《說文》：京兆藍田有叩鄕。地名也。此假借耳。

而㽄		蘇奚反。《通俗文》：瓦病而璺。璺而聲散曰㽄。《方言》：㽄，聲散也。律文作屖，先啼反。《說文》：屖，遲也。屖非此用。璺音問。

觝躓		丁禮反，下貞示反。《廣雅》：觝，觸也。躓，蹋也。言觸蹋人也。

傎蹶		又作蹎、𧽍二形，同。都田反。《說文》：蹎，蹳也。𧽍，走頓也。《廣雅》：傎，倒也。《尚書》：傎覆厥德。孔安國曰：傎覆，反倒也。蹶，或作𨇮，同。居月、巨月二反。《說文》：蹶，僵也。《廣雅》：僵，仆也。蹶亦頓也。蹳，音補沫反。僵，仰臥也。

## 一切經音義卷第十五—小乘律

○ 1.十誦律

○ 1.1.第一卷

攫其		九縛反。《說文》：攫，扟也。《蒼頡篇》：攫，搏也。言狩瞋則攫也。扟，音居逆反。

㲨被		而容反。《字林》：㲨，𦋺也。謂古貝垂毛者也。律文或作䩸，而用反。《說文》：鞌毳飾也。

戶印		地點反。《通俗文》：門鍵曰印。《蒼頡篇》作橝。橝，持也。鍵，音巨展反。《方言》：關東謂之鍵，關西謂之鑰。

髁肋		口化反。《字林》：髁，䯊也。謂腰骨也。䯊，音口亞反。下郎得反。《說文》：脅骨也。字從肉從力作肋。律文從革作勒。《說文》：馬頭絡銜者也。勒非字體也。

犢車		徒穀反。古名羊車。《釋名》云：羊，祥也。祥，善也。善飾之車，今犢車是也。

柁樓		大我反。《釋名》云：船尾曰柁。柁，拖也。在後見拖曳也。拖音他，字從手。柁從木。

蛭蟲		之逸反。《爾雅》：蛭，蟻。江東名蟣，音巨𢴰反。謂入人皮中食血者也。律文作𧓳，非也。

狌狌		又作猩，同。所京反。《字林》：能言鳥也。《山海經》曰：人面豕身，能言語。今交阯封溪縣有之，狀如貒豚，聲如小兒啼也。貒，音土桓反。

二𧻧		丑白反。謂半步曰𧻧。律文作踔，丑白、敕角二反。𧿒踔，行不前也。𧿒，丑甚反。

○ 1.2.第二卷

作弶		渠向反。《字書》：施罥於道爲弶也。律文作摾，非也。

鼾眠		下旦反。《說文》：臥息聲也。《字苑》呼于反，江南行此音也。律文作哻、、嚊三形，非體也。

○ 1.3.第三卷

皰癬		又作㿅，同。私淺反。《字林》：乾瘍也。癬有乾濕兩種。《釋名》：㿅，徙也。侵淫移徙處曰癬也。故青徐人謂癬爲徙。

頭綃		私遙反。《通俗文》：生絲繒曰綃。謂頭鬚也。

掉衣		徒吊反。《廣雅》：掉、振、搖，動也。律文作挑，敕堯反。挑，扶也。挑非字義。

鍫钁		又作鐰，同。且消反。《方言》：趙魏間謂臿爲鍫。臿，音楚洽反。

○ 1.4.第六卷

一丳		《字苑》：初眼反。今之炙肉丳也。

斑𣮧		布莽反。謂毛布也。《字林》：𦋺之方文者曰𣮧。律文作𣯟，非也。

○ 1.5.第七卷

襵縫		之涉反。謂襵，疊也。《廣雅》：襵，襞也。緶縫曰襵也。

木牓		補莽反。謂以木貫身，立以大標，上牓人善惡以視之也。律文作搒，補盲反，弓輔也。榜非此義。

一杼		治呂反。《說文》：機持緯者。即今筬也。曾子母投杼下機是也。筬，音成。

麨糒		蒲秘反。《說文》：乾飯也。一曰熬大豆與米者也。律文從麥作𪌾，非體也。

殆而		徒改反。殆，始也，近也。《禮記》：殆將病。注云：殆，幾也。

○ 1.6.第九卷

天竺		今作篤。或言身毒，或云賢豆，皆訛也。正言印度。此翻名月。月有千名，斯其一稱。良以彼土聖賢相繼，導凡化物，如月照臨，因以名也。

窰師		羊招反。《字林》：燒瓦竈也。又作陶，徒刀反，作瓦器者也。西國無窰，但於平地累坯燒成器也。

釤鍬		所鑒反。《字書》：釤，大鎌也。下千消反。《方言》：趙魏之間謂臿爲鍫。

勦疾		《說文》作䰫，同。仕交反。捷健也，謂勁速勦健也。

○ 1.7.第十卷

萹豆		布殄、匹綿二反。其葉可治霍亂，人家多種之也。

咽病		又作胭，同。一千反。謂咽喉病也。

○ 1.8.第十一卷

孔罅		古文、二形，同。呼亞反。《說文》：罅，裂也，坼也。

齘齒		下界反。《說文》：齒相切也。《三蒼》：鳴齒也。律文作吤，非也。

寱語		魚祭反。《聲類》：眠內不覺妄言也。

閉向		許亮反。《說文》：向謂北出牖也。《廣雅》：窗、牖，向也。

𥯤棧		仕諫反。《說文》：棧，棚也。《廣雅》：棧，閣也。《通俗文》「板閣曰棧」是也。

櫂子		徒角反，俗音徒格反。郭璞曰：謂木無枝柯，梢擢長而煞者也。

合𩅑		力救反。謂屋檐前水下之處也。今合霤爲堂也。

木簀		阻革反。簀，棧也，謂以木爲棧，非竹𥯤也。

○ 1.9.第十二卷

鵽肉		竹刮反。《爾雅》注云：今鵽大如鴿，似雌雉，鼠腳也。無後指，岐尾爲鳥，憨急，群飛，出北方沙漠地也。肉美，俗名突厥雀。生蒿萊之間，如鶉大。憨，音呼濫反。

鶉肉		巿均反。《說文》：䳺，鶉也。䳺，音烏含反。

○ 1.10.第十三卷

胡荾		又作䕑、荾、荽三形，同。私隹反。《韻略》云：胡荾，香菜也。律文作綏，非體也。

歠粥		古文吷，同。昌悅反。《說文》：歠，飲也。歠，欱也。下古文作𥺞，同，之育反。欱音呼合反，又音呼洽反。

匙匕		卑以反。一名柶。《通俗文》：匕或謂之匙。《方言》作㮛，同。是移反。柶音四，又作𨥌，昌紙反，非也。

○ 1.11.第十四卷

牙旗		渠基反。夏后尙牙，謂刻爲牙飾，因以名焉。《釋名》云：熊虎爲旗，軍將所建，象其猛如狩，與衆期其下也。

日昳		徒結反。日仄也。

○ 1.12.第十五卷

經恤		又作䘏，同。須律反。《爾雅》：恤，憂也。亦收也。謂与人財物振恤之也。

水突		他沒反。謂水湯流壞物者也。

箭栝		資賤反。矢竹也。箭者，竹之別形也。大身小葉曰竹，小身大葉曰箭。竹主爲矢，因謂矢爲箭。古活反。《釋名》云：箭其末曰栝。栝，會也，謂与絃會也。

若茜		又作𦵻、蒨二形，同。千見反。《說文》：茅蒐也。人血所生，可以染絳。字從草西聲。律文作箋，子前反。表識書者，箋非此義也。

○ 1.13.第十六卷

掃篲		又作彗，同。囚銳、蘇醉二反。《說文》：掃竹所以用掃者也。

擢臂		徒卓反。《蒼頡篇》：擢，抽也。《廣雅》：擢，出也。亦引也。謂抽臂泅也。

捊水		或作抱，同。蒲交反。《說文》：引取也。《通俗文》作掊，手把曰掊也。字從手。

作模		莫奴反。《說文》：模，法也。此亦摹字。規也，形也，掩取象也。字從水也。

赭土		之夜反。《三蒼》：赭，赤土也。《山海經》「少陽之山多美赭」是也。

白墠		音善。即白土也。亦名堊，亦名白墠。律文作墡，非體也。

○ 1.14.第十七卷

髓餠		思累反。《釋名》云：蒸餠、湯餠、索餠、髓餠等，各隨形以名之也。律文作䭉，思累、弋累二反。《字書》：䭉，𧯡也。《方言》：飴或謂之䭉。䭉非此義。𧯡音一月反，豆飴也。

酒澱		徒見反。《爾雅》：澱謂之垽。郭注云：澱，滓也。垽，音魚靳反。律文作，非也。

陽病		養良反。《周書》云：陽，詐也。《通俗文》作詳，虛辭也。《漢書》作陽，不真也。經文作佯，似羊反。佯，弱也。佯非此義。

○ 1.15.第十八卷

磨貝		補蓋反。西域衣名也。

門闑		又作臬，同。魚烈反。《爾雅》：橛謂之臬。注云：門閫也。謂門限也。

○ 1.16.第十九卷

粰𮇶		又作𥹷，音浮留。《廣雅》：粰𮇶，糈饊也。今謂薄粥也。

官稟		補錦反。《說文》：稟，賜也。《廣雅》：稟，與也。

斤頭		居勤反。《說文》：斤，斫木也。斤，钁也。律文作釿，魚斤反。釿，鍔也。釿非此用也。

著茸		而容反。草茸。又今取其象也。

鐃鏡		奴交反。《廣雅》：和鑾、鐃鐸，鈴也。下鏡未詳，疑誤，應作錞，市均反。《周禮》：金錞和鼓也。

刳中		口孤反。《方言》：刳，𠜓也。謂空其腹中也。

唼唼		租盍反。謂食作聲也。

○ 1.17.第二十一卷

贅頭		諸芮反。《通俗文》：體目曰肬贅。《釋名》云：贅屬也。橫生一肉屬著體也。小曰肬，大曰贅。

指瘃		又作𤷚，同。竹足反。謂手足中寒作瘡者也。

九頺		又作㾽，同。堂雷反。陰病也。《釋名》：陰腫曰頺，氣下頺也。又曰疝，亦言詵。詵，引小腹急痛也。疝音山。

瞎瞽		正作𣎅，同。火鎋反。《字書》：一目合也。下公戶反。無目謂之瞽。瞽，鼓也。冥冥如鼓皮也。

㞇㞂		烏對反，下他對反。謂癈風也。律文從癈作㾯㾼，非也。

瘭疽		必遙反，下千余反。《廣蒼》：㿈成爲瘭疽。瘡名也。

○ 1.18.第二十三卷

革鞙		又作𩉥，古文作㻆，同。胡犬反。車𩉥也，謂大車縛槅者也。《廣雅》：鞙謂之䩭。槅，音古厄反。䩭，居宜反。律文作伭，非也。

○ 1.19.第二十六卷

炱煤		徒來反，下云才反。煙塵也。《通俗文》：積煙以爲炱煤。律文作𤐽烸，非體也。

言櫱		魚列反。《說文》：牙米也。謂漬穀麥等生牙者也。

肥丁		都亭反。丁，強也。《釋名》：丁，壯也，言物體皆壯健也。

奉餉		式尙反。《廣雅》：餉，遺也。餉，饋也。

俟夏		又作竢，同。事几反。《爾雅》：俟，待也。

蝗蟲		胡光、胡孟二反。螽也。《禮記》「蝗蟲爲災」是也。謂蝩蟲者也。蝩，音之容反。

閃摩		式染反。

菱芰		又作茤，同。渠寄反。《爾雅》：菱蕨塵。注云：即水中菱也。文作茓，音渠撿反。茓，鷄頭也。

摒譡		方侫反，下丁浪反。《通俗文》：除物曰摒譡。摒，除也。

伊寧		奴定反。苦諦也。

多他		盡也。

攘舍		而羊反。

○ 1.20.第二十七卷

䩭由		又作羇，同。居奇反。馬勒也，繫也。

氀衣		力俱反。《通俗文》：毛布曰氀。《廣雅》：氀，𦋺。

槀草		公道反。《說文》：槀，稈也。即乾草也。

縗衣		粗雷反。《釋名》：死三日，生者成服曰縗。縗，摧也，言傷摧也。縗有錫縗，有疑縗，有繐縗也。繐音歲。

○ 1.21.第二十八卷

汙箆		布奚反。刮汙箆也。律文作椑，此借音耳。

戶排		蒲皆反。謂木𨷲開戶者也。如戶鉤等。律文作䤵，非也。

捩曬		力結反，下所懈反。謂暴乾也。

○ 1.22.第三十三卷

麑魚		音迷。謂大身魚也。其類有四種，互相呑也。經中皆作迷也。

○ 1.23.第三十四卷

櫺子		盧丁反。窗櫺子也。《通俗文》：疏門曰櫺。亦車櫺是也。

懸癰		醫方皆作膺，謂喉中肉也。

大魁		苦迴反。《說文》：羹斗也。律文作、鐦二形，非。

餛飩		胡昆反，下徒昆反。《廣雅》：餛飩，餠也。

○ 1.24.第三十六卷

門閫		又作梱，同。苦本反。《禮記》：不入於閫。注云：閫，門限也。

弭耳		古文𢏱，同。彌尔反。謂耳臥爲弭也。

陂澤		筆皮反。大池也。山東名濼，音匹莫反。幽州名淀。淀音殿。下直格反。水聚曰澤。《釋名》云：兗州人謂澤爲掌，言水亭處如掌中也。澤，潤也。

宰人		祖殆反。《禮記》：宰夫爲獻主。注云：宰夫，主膳食之官。《聲類》：宰，治也。律文作牢，非也。

○ 1.25.第三十七卷

振擺		又作捭，同。捕買反。《說文》：反手擊爲擺也。

步靫		楚佳反。《釋名》云：步叉，人所帶，以箭靫其中也。

擩箭		而注反。亦言捻箭也。念言擩莝、擩物皆作此字也。

掊刮		蒲交反。《通俗文》：手把曰掊。律文作刨，近字耳。

耳圈		去員反。謂耳璫之類也。或以金銀玉等爲之也。

指𡲬		衢勿反。《說文》：無尾也。𡲬，短也。《淮南》云：屈奇之服。許叔重曰：屈，短也。奇，長也。今取其義。

處拼		補苓反。拼，彈也。律文作絣，無文綺也。

不勻		弋均反。《說文》：調，勻也。

指𩎽		今作㭼，同。徒答反。《說文》：指㧺以皮爲之。今射𩎽是也。

水竇		徒遘反。《考工記》：竇高三尺。注云：宮中水道也。《說文》：竇，空也。謂孔空也。

○ 1.26.第三十八卷

滌食		徒的反。《通俗文》：澡器曰盪滌。《說文》：滌，洒也。

牛呞		又作𪗪、齝二形，同。敕之、式之二反。《爾雅》：牛曰齝。謂食已復出也。

𢿂牛		工包反。西南夷長尾牛也。律文作猫，非體也。

鞙紐		又作𩉥，古文作㻆，同。胡犬反。謂車𩉥、𩉥物皆作此。《廣雅》：鞙謂之䩭。

嚏故		又作䶍，同。丁計反。《蒼頡篇》：噴鼻也。

辮帶		父殄反。《說文》：交辮也。《通俗文》：織繩曰辮。辮，織也。

施幰		虛偃反。謂布帛張車上曰幰。

𧓵𧌐		他達反，下勒達。《廣雅》：𧓵𧌐、蚔𧓵，蝎也。

豌豆		一丸反。《廣雅》：豌豆，瑠豆也。字從豆。瑠音留。

三碣		渠列反。《說文》：特立石也。謂三石支釜者也。

門楣		美飢反。《爾雅》：楣謂之梁。注云：門上橫梁也。

施棚		蒲萌反。《通俗文》：連閣曰棚。棚亦閣也，閣謂重屋也。

○ 1.27.第三十九卷

屐支		又作跂，同。巨逆反。《說文》：屐，屩也。屐有草屐、帛屐等也。屩，居虐反。

木桶		湯動反。《通俗文》：受漆者曰桶。可以盛食等也。

幖幟		昌志反。私記爲幟。舊音皆與知識同，更無別音也。

作捲		去員反。屈木爲之謂之捲。經文作椦，非也。

獺皮		他遏、他轄二反。《說文》：形如小犬，水居食魚者也。律文作狚，非也。狚，多達反。又作𡃤、𧖆、䖧、噠等形，並非也。

鱣魚		古文䱳，同。知連反。大黃魚也。口在頷下，體無鱗甲，肉黃。大者長二三丈。江東呼爲黃魚是也。

○ 1.28.第四十卷

漚令		於候反。《說文》：久漬也。律文作膒，非體也。

匈凹		烏狹反。《字苑》云：凹，陷也。《蒼頡篇》作容，墊下也。

匈凸		徒結反。《字苑》云：凸，起者也。

築時		古文𥰺，同。陟逐反。《說文》：築，擣也。《爾雅》：築，刺也。

鹵薄		字體作樐，同。力古反，下蒲古反。樐，大楯也。蔡邕《獨斷》曰：天子大駕，出陳鹵薄也。

喑噫		於禁、乙戒反。喑噫，大呼也。《說文》：飽出息也。律文作嗌，非也。

裲襠		音兩當。《釋名》云：其一當匈，其一當背。因以名之也。

○ 1.29.第四十六卷

作縈		一瓊反。《通俗文》：收績曰縈。縈，旋也。

作緍		亡巾反。《說文》：釣魚繳也。《爾雅》：緍，綸也。郭璞曰：江東謂之緍。繳，音之若反。

○ 1.30.第四十七卷

蛆毗		子餘反。

土𨹃		徒果反。《字林》：小堆也。吳人謂積土爲𨹃，字體從𠂤。

香匳		正字作籢，同。力占反。《說文》：鏡籢也。謂方底者也。江南有粉匳、香匳、棊匳等是也。

纔得		在灾反。纔，僅也，劣也，不久也。《廣雅》：纔，暫也。

議仲		謂伯仲兄弟也。伯，長也。仲，中也。

櫨拱		來都反。《說文》：欂櫨，柱上枅也。一名㭼，亦名㭓，亦名槉。欂，音薄麥反。枅，古奚反。㭼，徒答反。㭓，皮變反。槉音疾。

○ 1.31.第四十八卷

鐵砧		又作椹、㪛二形，同。豬金反。鈇砧也。律文作鈂，丈心反，臿屬也。

裓來		孤得反。謂衣襟也。

惡賤		烏故反。謂憎惡也。下茨箭反。《廣雅》：賤，卑也。經文作污濺，非也。濺，音子旦反。

激列		古歷反。流急曰激。激，發也，感激也。

○ 1.32.第四十九卷

牴慲		莫槃反。《說文》：慲，忘也。亦慲兜也。律文作僈，非也。

遏截		烏曷反。《蒼頡篇》：遏，遮也。《爾雅》：遏，止也。郭璞曰：今以逆相止爲遏也。

詭語		居毀反。謂不實也。詭，惡也。詭，欺也。譎詭，奇怪也。

○ 1.33.第五十卷

黔蛇		古文鳹，同。渠占、渠今二反。

嵯梨		徂娥反。

○ 1.34.第五十二卷

穄米		子裔反。《說文》：穄，穈也。似黍而不粘者。關西謂之麇。麇，音亡皮反。

時䍤		又作沛，同。子禮反。《廣雅》：䍤，漉也。謂䍤出其汁也。律文作擠，子詣反，排也。擠非字義。

灑散		所解反。如水之灑地也。律文作攦，非也。

○ 1.35.第五十三卷

𥱼筏		又作𥴖，同。蒲佳反。《方言》：𥴖謂之筏。南方名𥱼，北人名筏。

○ 1.36.第五十四卷

餘𩞼		古文𩞼、糂、糣、𩜱四形，今作，同。桑感反。《說文》：以米和羹也。一曰粒也。律文作䊏，非也。

○ 1.37.第五十六卷

潢池		胡光反。《說文》：久積水池也。大曰潢，小曰洿。濁水也。

○ 1.38.第五十七卷

牛脬		普包反。《通俗文》：尿本曰脬。《說文》：旁胱也。

樵薪		才焦反。《說文》：樵，木也，亦薪也。字從木從焦聲也。

㼾甎		力穀反，下又作塼，同。脂緣反。《通俗文》：狹長者謂之㼾甎。

○ 1.39.第五十八卷

污飾		屋孤反。污，塗也。飾，修治抆飾也。

杖鑽		祖亂反。謂杖端頭若骨鐵等也。經文作纂，組也。非此用也。

豍豆		布迷反。《廣雅》：豍豆，䝀豆也。

刀匣		今作押，同。胡甲反。《說文》：匣，匱也。今謂盛刀劍者也。

須鑰		息于反。鏁須也。下余酌反。《說文》：關下壯也。

○ 1.40.第六十卷

挽紖		古文絼、䊶二形，同。丈忍反。《說文》：牛索也。

仇者		古文逑，同。渠牛反。怨耦曰仇。《爾雅》：仇、讎，匹也。

到矴		都定反。謂柱下石也。律文作碠，非也。

捉瑱		古文𦗁，同。他見反。《周禮》：弁師掌冕玉塡玉筓。注云：瑱，塞耳者也。《釋名》云：瑱，鎭也。懸當耳旁不欲使人妄聽，自鎭重也。或名充耳。筓音鷄。

更適		書亦反。《爾雅》：適，往也。謂適事夫家也。適，歸也。

○ 2.僧祇律

○ 2.1.第一卷

依怙		胡古反。《爾雅》：怙，恃也。《韓詩》云：無父何怙？怙，賴也。無母何恃？恃，負也。

筞謀		古文𣆑、冊、笧三形，同。初革反。筞亦謀也。下莫侯反。謀，論也。諮事爲謀，謂諮事之難易也。

各舋		渠九反。《詩》云：慘慘畏各。箋云：咎猶罪過也。《爾雅》：咎，病也。《說文》：咎，灾也。亦惡也。下羲鎮反。瑕舋，愆過也，亦罪也。

黎庶		力奚反。《爾雅》：黎、庶、烝、多、師、旅，衆也。

即襞		卑役反。《字林》：韏衣也。謂襞褺衣。韏，音羌阮反。

四褺		徒俠反。《通俗文》：重衣曰褺也。

輕躁		又作趮，同。子到反。躁，動也。躁，櫌也，謂不安靜也。

潛微		無非反。《爾雅》：瘞、幽、匿、蔽，微也。注云：謂逃竄也。又微，止也。字從彳音丑戟反。

籠䩭		又作𦌭、羇二形，同。居猗反。《說文》：革絡馬頭曰羇。《釋名》：羇，撿持也。所以撿持制之也。

禍酷		古文俈、嚳、焅三形，同。苦䔍反。酷，極也。《說文》：嚳，急也。告之甚也。謂暴虐也。

愻悌		蘇寸反。《字林》：愻，順也，謙也。下大帝、大禮二反。愷悌，樂也，易也。善事兄曰悌也。

○ 2.2.第三卷

芋根		禹句反。《說文》：大葉實根驚人者也，故謂之芋。蜀多此物，可食。其大者謂之蹲鴟。

竹筥		又作𥰠，同。力與、紀呂二反。《字林》：筥，𥳓也。飯器，受五升。秦謂筥。《方言》：南楚謂之筲，趙魏謂之𥰠。郭璞曰：盛飯筥也。《聲類》：筥，箱也。亦盛杯器籠曰筥。筲，音所交反。

篙㰅		古豪反。謂刺船竹也。長二丈，以鐵爲鏃。下他狄反。擿猶剔撥也。

㭬杙		都角反。下又作弋，同。餘職反。《爾雅》：樴謂之杙。注云：即橛也。樴，音徒得反。

堅勁		居盛反。《說文》：勁，強也。字從巠從力。巠，胡頂反。水冥巠也。

薄膌		又作瘠，同。才積反。《說文》：膌，瘦也，亦薄也。律文作藉，非體也。

貣用		他得、徒得二反。《字林》：貣，求也。《說文》：貣，從人求也。

○ 2.3.第四卷

倪樓		吾奚、五禮二反。國名也。

磯激		居依反。《埤蒼》：水中磧石也。《廣雅》：磯，磧也。下古狄反。急流也。

皺抐		壯幼反，下女六反。《通俗文》：縮小曰㾭。物不申曰樎枘。律文作𥀝，末見所出。

聸耳		丁藍反。《說文》：耳垂也。又作躭，都含反。《說文》：耳大也。

咩咩		又作嘪，同。彌尔反。《說文》：羊鳴也。

誇說		又作𡘆，同。苦瓜反。《謚法》曰：華言無實曰誇。誇，相誕也，謂憍恣過制自誇大也。

鏇師		囚絹反。謂以繩規物者也。《說文》：圓鑪也。

欲杼		時汝、除呂二反。《說文》：杼，挹也。《蒼頡篇》：杼，取也。出也。《廣雅》：杼，渫也。舀也。舀，音餘遶反。

○ 2.4.第五卷

萎黃		於危反。《詩》云：無草不死，無木不萎。箋云：草木猶有萎槀也。《聲類》云：萎，木草菸也。律文作痿。痿痺謂不能行也。

深榛		士巾反。案《說文》：藂木曰榛。《廣雅》「木藂生曰榛也，草藂生曰薄」是也。

輅上		又作路，同。力故反。《釋名》云：路亦車也。金玉等路各隨其所飾立名，謂之路者，言行於道路也。今皆作輅。

水灒		子旦反。《說文》：污灑也。江南言灒，山東言湔，音子見反。

𨏔轤		又作摝攎二形，同。力木、力胡反。《蒼頡篇》：三輔舉水具也。汲水者也。

○ 2.5.第六卷

趌𧽸		居列、居逸二反，下居月反。《纂文》云：趌𧽸，凶竪也。亦跳起也。

○ 2.6.第七卷

扣瓫		《說文》作敂，同。苦後反。《論語》：以杖扣其脛。孔安國曰：扣，擊也。

唃耳		相承音古學反。耳邊語也。未詳何出。

鶬鵠		又作𩀞，同。七唐反。《爾雅》：鶬，糜鴰。郭璞曰：即鶬鵠也。鵠，胡沃反。

警宿		居影反。謂警戒也，亦起也。《廣雅》：警警，不安也。律文作㬌，非體也。

踟躕		直知反，下直誅反。踟躕，躑躅也，亦住足也。《廣雅》：猶豫也。躑，音馳亦反。躅，馳足反。

睩瞬		力穀反。睩，視皃也。下尸閏反。目開合數搖也。

○ 2.7.第九卷

茜色		又作蒨、𦵻二形，同。且見反。茹藘也。律文作箋表之箋，非也。

手㨑		祖公反。《通俗文》：手捉頭曰㨑也。

窳墯		榆乳反。《爾雅》：窳，勞也。郭璞曰：勞苦者多惰窳也。或作懈，古賣反。

庵慢		於含反。《廣雅》：庵，舍也。《埤蒼》：庵，𢈠也。𢈠，音且漬反。

啾啾		子修反。《蒼頡篇》：衆聲也。啾啾，鳴聲也。

紃羊		似均、昌緣二反。紃謂雜也，縷也。

○ 2.8.第十卷

㩜匱		胡𪒠反㩜，櫳也。㩜，圈也。

燈盛		時征反。在器曰盛。案盛謂今之杯盂也。《左傳》：旨酒一盛。言器也。

僦賃		子溜、將六二反。《通俗文》：雇載曰僦。下女鴆反。

晃煜		又作晄，古文熿，同。胡廣反。《說文》：晃，明也。《廣雅》：晃，暉也。光也。下由掬反。《說文》：熀，曜也。《廣雅》：煜，熾也。《埤蒼》：煜，盛皃也。

苲作		側挌反。案笮猶壓也。今謂苲出汁也，亦狹也。《說文》：苲，迫也。

得𥑐		烏狹反。謂自上加下也。又作壓。壓，鎭也。

○ 2.9.第十一卷

齒木		案梵本云彈多抳瑟搋。彈多，此云齒。抳瑟搋，此云木。謂齒木也。長者十二指，短者六指也。多用竭陀羅木作之。今此多用楊枝，爲無此木也。

掃篲		又作彗。《字林》：囚芮反，謂掃竹也。律文作槥，于桂反。《廣雅》：㨹，裂也。

舍勒		此譯云衣，或言內衣也。

營署		時庶反。營謂經營也。署猶置也。《說文》：部署也。亦官也。

○ 2.10.第十三卷

痏痏		諸書作侑，籀文作幃。案《通俗文》：于罪反。痛聲曰痏，驚聲曰㒄。㒄，音于簡反。律文從口作喡喂二形，非也。籀，音除救反。

○ 2.11.第十四卷

中析		又作𣂔，同。思狄反。《聲類》：析，劈也。《說文》：破木也。亦分也。字從木斤意也。

完出		胡官反。《說文》：完，全也。

生黴		無悲反。《通俗文》：物傷濕曰黴。

撥開		補祙反。謂發揚也。撥亦除也，棄也。律文作抪，匹沫反。謂抪水、抪物也。抪非此義也。

朝菌		奇殞反。《爾雅》：中馗菌。郭璞曰：地蕈也。似蓋。今江東呼爲土菌。蕈音審。

呵叱		齒逸反。《方言》：呵，怒也。陳謂之呵。案叱猶呵也。《禮記》「尊客之前不叱狗」是也。

○ 2.12.第十五卷

搋築		又作扠，同。敕佳反。《通俗文》：拳手桎曰搋也。

挾先		胡頰反。《爾雅》：挾，藏也。注云：今江東通言也。謂懷意也。律文作協和之協，非也。

秸泥		古八反。秸即槀也。律文作𦮽，古木反。禾穀𥢶也。

米潘		敷煩反。《字林》：淅米汁也。江南名潘，關中名泔也。律文作䊩、二形，非也。

嘲話		又作啁，同。竹包反。《蒼頡篇》：啁，調也。謂相戲調也。《漢書》「俱在左右談調而已」是也。

○ 2.13.第十六卷

食棧		仕板反。《說文》：棧，棚也。《廣雅》：棧，閣也。謂置食器於其上也。

洮米		徒刀反。案洮猶汰也。《通俗文》：淅米謂之洮汰。《說文》：汰，洗也。汰音太。淅，音思歷反。

㭄去		所鄰反。《說文》：從上挹取也。《通俗文》：減上取曰㭄也。

石壜		徒南反。猶瓷坩也。律文作埮，非也。坩，口甘反。

若卷		古文𩓫、捲、觠三形，今作卷，同。渠員反。《詩》云：有卷者阿。《傳》曰：卷，曲也。

竹篙		《方言》作㰏，音高，謂刺船竹也。《淮南》：以篙測江。許叔重曰：謂刺船竹，長二丈，以鐵爲鏃者也。

○ 2.14.第十七卷

山坡		又作陂，同。普何反。案陂陀猶靡迤也。今山陂、土陂，陂皆是也。迤，弋是反。

髮舜		字體作鬊，音書閏反。《廣雅》：髮謂之鬊。《漢書》韋昭音蠢。鄭玄注《禮記》云：鬊，亂髮也。音舜。

鎗銚		餘招反。溫器也。律文有作鐎，子消反。《聲類》：溫器也。有柄，即刁斗也。《說文》：鐎，鐎斗也。《字林》云：容一斗，以銚無緣也。

欬瘶		苦戴反。《說文》：逆氣也。下作欶，同。蘇豆反。《蒼頡篇》：齊部謂欶曰欬。

刵劓		讓記反。《廣雅》：刵，截耳也。下又作㓷，同。魚器反。《說文》：㓷，決鼻也。《尙書》：無或㓷刵人。孔安國曰：㓷，割鼻也。刵，截耳也。

麻籸		所巾反。《通俗文》：物滓曰籸。字從米。

奚用		胡鷄反。《蒼頡篇》：奚，何也。

疥瘙		蘇到反。《蒼頡篇》：瘙，疥也。《廣雅》：瘙，瘡也。

蘆荻		又作藡，同。徒歷反。即薕荻也，堪爲薄者也。葦未秀者爲蘆。薕，公銜反。

木札		側黠反。木皮也。律文有作𣐈，敷廢反。《說文》：削朴也。朴，札也，謂削木𣐈也。二形通用。又作𣙿，非也。

撥聚		補達反。撥，理也，亦發楊皃也。《廣雅》：撥，除也。撥亦棄也。律文作跋，非體也。

若秸		公八反。《尙書》：三百里納秸服。孔安國：秸，槀也，服槀役也。

若穰		如羊反。《說文》：黍䅀也。禾穰也。䅀，音良計反。

○ 2.15.第十八卷

藍澱		徒見反。《爾雅》：澱謂之垽。郭璞曰：澱，滓也。江東呼爲垽，音魚靳反。

倒孑		居列反。《爾雅》：蜎蠉。郭璞曰：井中蛣蟨赤蟲也。一名孑下。《通俗文》「蜎化爲蚊」是也。蜎，音狂兗反。蠉香兗反。蛣音結。蟨，居月反。

汪水		烏黃反。《通俗文》：亭水曰汪。《爾雅》：汪，池也。

栟毳		補耕反，下昌芮反。栟，彈繩墨也。毳，羊細毛也。

拳攉		渠員反，下苦角反。《說文》：攉，敲擊也。字從手從霍。

○ 2.16.第十九卷

幷擩		而注反。謂擩莝、擩箭、擩物等皆作此字。

磓壓		又作搥，同。丁迴反。謂投下也。《廣雅》：搥，擿也。下於甲反。自上加下也。

罥弶		古犬反，下渠向反。《字書》：施罥於道曰弶，以繩取物曰罥也。

㑌腳		去誑反。謂腳曲也。書無此字，應俗作耳。

聳耳		古文竦、𢥠、慫三形，同。所項、須奉二反。《方言》：聳，聾也。郭璞曰：言無所聞常聳耳也。聳又竦也，謂驚悚也。

掩襲		古文㦻，同。辭立反。《左傳》：凡師輕曰襲。注云：掩其不備也。

甎坯		又作𤬭，同。匹才反。《字林》：瓦未燒者曰坯。

汪泥		烏黃反。《通俗文》：亭水曰汪。謂汪池之泥。律文作洸，古皇反。洸，涌也。洸洸，聲也。洸非此義。

○ 2.17.第二十卷

榱棟		所龜斀丅《爾雅》：捔謂之榱。郭璞曰：即掾也。亦名桷，亦名橑。音力道反。棟，都弄反。《說文》：屋極也。一名極，亦名檼，亦名桴。檼，音於靳反。

櫨欂		力胡反。《說文》：柱上枅也。下蒲麥、蒲各二反。《廣雅》：欂，謂之枅。

枅衡		今作𣓖，同。結奚反。《蒼頡篇》：柱上方木也。一名㭼，亦名㭓，亦名槉，亦名楶。音子結反。

田□		或作鈄，都口反。此宜作斗字。

○ 2.18.第二十一卷

見齗		魚斤反。《說文》：齒肉也。《蒼頡篇》：齒根也。

𤴨頭		古文䤞、𤴨、𩑌三形，今作疣，同。有霤反。《說文》：𩑌，顫也。謂顫掉不正也。顫又作戰。律文作痏，非體也。

○ 2.19.第二十二卷

刳四		口孤反。《方言》：刳，𠜓也。《說文》：刳，判也。《周書》：刳木爲舟。謂空其腹也。

上概		古載反。《周禮》：師女宮而濯概。鄭玄曰：摡，拭也。字從手。律文從木作㮣，平斗斛之㮣，非此義也。

羹臛		呼各反。《楚辭》：露鷄𩺫臛。王逸注：有菜曰羹，無菜曰臛也。𩺫，以規反。

㗘㗱		又作𪙍，同。補洛反，下子立反。《說文》：噍皃也。《廣蒼》：㗘，噍聲也。

䯉䯉		於滑反。《說文》：咽中氣息不利也。律文作，非也。

蟥蜂		胡光反。《爾雅》：蛂，蟥蛢。注云：甲蟲也。大如虎豆，綠色。江東呼爲黃甁。蛂，音扶結反。

斗藪		又作擻，同。蘇走反。《通俗文》：斗藪謂之䅽。律文作抖捒，非體也。䅽音都穀反，音速。

圂廁		胡困反。《廣雅》：圊、圂、庰，廁也。下惻吏反。廁亦圊也。《釋名》云：圂者言溷濁也。或曰清，言至穢處宜常修治使潔清也。廁者，人雜廁在上非一也。

○ 2.20.第二十三卷

礓石		居良反。形如薑也。《通俗文》：地多小石謂之礓礫也。字從石從畺也。

屋檐		又作櫩，同。餘占反。《說文》：檐，𢱧也。亦名屋梠，亦名連綿。《爾雅》：檐謂之樀。樀亦楣也。𢱧音毗。樀，音都歷反。

項顀		直追反。《說文》：額出也。今用其義，律文作膇，未見所出。

侏儒		之于、而于反。《通俗文》：侏儒曰矬。謂極短人也。

○ 2.21.第二十四卷

懟恨		古文譵，同。大淚反。《爾雅》：懟，怨也。亦忿也。

齵齒		五溝反。《蒼頡篇》：齒重生也。《說文》：齒不正也。謂高下不齊平也。律文作齵，丘禹反。《說文》：齒蠹也。齲非此義。蠹，音丁故反。

○ 2.22.第二十七卷

敲戶		又作毃，同。苦交反。謂下打者也。《說文》：㪣，撗撾也。

猥多		烏罪反。《字林》：猥，衆也。《廣雅》：猥，頓也。

捦牽		又作㩒，同。渠林反。《說文》：急持衣襟也。《埤蒼》：捦，捉也。

瓷匙		《方言》：從木作㮛，同。是支反。謂拘飯者也。律文作𨥌，昌紙反。𨥌，鬵也。𨥌非此義。鬵，音自林反。

○ 2.23.第二十八卷

持䩸		《字書》作縙，同。而用反。案毳飾也。又作㲨，而容反。《字林》：㲨，𦋺也。

䍧羊		祖郎反。《字林》：牡羊也。《三蒼》注云：䍧，吳羊也。

不坼		恥挌反。《字林》：坼，裂也。亦分也。律文作卓，非體也。

○ 2.24.第二十九卷

是挻		式延反。謂作泥物也。挻，擊也。挻，柔也。埴土也。

水湔		又作㵶，同。子見反。《通俗文》：傍沾曰湔。山東名也。江南言灒，音子旦反。

○ 2.25.第三十卷

紡績		古文作勣，同。子狄反。《字林》：績，緝也。

鬱詶		又作譸，同。涉尤反。比丘名也。《三蒼》：詶亦酬字也。

○ 2.26.第三十一卷

今臉		力占反。《廣雅》：懸熟也。臉生血也。

穀𪎈		夷職反。謂穀麥糠皮也。律文作芅，草名也。

爒巳		又作𤑗，同。力鳥反。《字林》：爒，炙也。律文作燎，力彫、力吊二反，庭燎也。燎非此義。

福羅		正言布羅，此譯云短靿靴。靿，音烏豹反。

𤴨手		又作𩑌，同。于救反。謂顫𤴨搖動不安也。

○ 2.27.第三十二卷

漱卑		所霤反。或言蘇卑，或言優婆斯，皆訛轉也。正言鄔波斯，此云近善女人。鄔，音一古反。

喟嘆		又作欳，同。口愧、口怪二反。大息也。謂嘆聲也。

○ 2.28.第三十四卷

狼䟺		又作跋，同。補蓋反。狼䟺猶蹎䟺也。《說文》：䟺，步也。《聲類》：蹎，䟺也。

婆𠲿		所學反。星名也。

欶指		又作嗽，同。所角反。《通俗文》：含吸曰嗽。嗽亦吮也。

䤍青		莫奚反。《埤蒼》：醭䤍，醬敗壞也。醬敗則䤍生也。醭，音普木反。

廁篦		補奚反。《小學篇》：篦，刷也。謂刮刷也。今眉篦等皆作此也。

甌別		烏侯反。甌，器也。《方言》：盆之小者謂之甌。

施系		奚計反。謂屧系、履系等皆作系。律文作縘、蒵二形，非體也。屧，音思頰反。

青溦		無悲反。《通俗文》：物傷濕曰黴。律文作湄、二形，非字體也。次下卷生黴同。

㰍疏		力同反。《說文》：㰍，房室之疏也。疏，窗也。《廣雅》：㰍，舍也。律文作籠，非體也。

○ 2.29.第三十五卷

䋫卷		側耕反。《說文》：䋫，縈繩也。江沔之間謂縈，收繩爲䋫，䋫亦屈也。汅，音彌善反。

欱煙		呼匝反。欱猶飲取也。《說文》：欱，歠也。歠，音昌悅反。

𢾊觸		又作敞、棖、樘、橙四形，同。丈衡反。敞亦觸也。

當攲		居儀反。《通俗文》：以箸取物曰攲。箸，音治慮反。

謦欬		口頂反，下苦代反。《通俗文》：利喉曰謦。《說文》：欬，逆氣也。字從言從欠。律文從石從口作磬咳二形，非體也。

連啑		又作䶍，同。丁計反。《蒼頡篇》：噴鼻也。《詩》云：願言即啑。箋云：汝思我心，如是即啑也。今俗啑云人道我，此古遺語也。

砏砏		胡瞎反。《字指》云：礣砏，雷大聲也。律文作榾，古忽反。《埤蒼》：狗猾，木名也。中作箭笴也。榾非此義。礣，音莫八反。笴音古旱反。

○ 2.30.第三十六卷

妖豔		於驕反。《說文》：妖，巧也。又女子壯皃淑好也。下又作艶，同。餘贍反。《方言》：秦晉之間謂美爲豔。豔，光也。

姑伀		故胡反。《白虎通》曰：姑者，故也。故，老人之稱也。《說文》：姑母也。下之容反。《釋名》：俗謂舅章曰伀。言是己所敬，見之伀遽自肅齊。

○ 2.31.第三十八卷

殆壞		徒改反。《廣雅》：殆，敗也。《爾雅》：殆，危也。殆亦幾也，近也。

拳敲		又作敲，同。口交反。謂下擊也。《說文》：撗撾也。律文作栳，非也。

○ 2.32.第三十九卷

佉啁羅床		此譯云小長牀。啁，音竹交反。

敲盤		口交反。謂相擊打也。盤謂鈴盤也。

○ 2.33.第四十卷

罯瘡		於感、於含二反。《說文》：罯，覆也。律文作菴，草名也。菴非此用。

竹𥵨		亡卑反。《字林》：折竹笢也。笢音亡忍反，竹膚也。《聲類》：𥵨，篾也。今中國蜀土人謂竹篾爲𥵨也。

撥衣		又作拔，同。補末反。《通俗文》：三尺衣謂之撥也。

跋渠		此言訛也，正言伐伽。此譯云部，謂部類也。或言群，同其義也。

○ 3.五分律

○ 3.1.第一卷

厭蠱		於冉反，下《字林》音固。《說文》：厭，合也。《蒼頡篇》：伏合人心曰厭蠱。《周禮》：庶氏掌除毒蠱。注云：毒蠱，蟲物病害人者也。謂蟲行毒也。律文作固，非也。

養𩚅		今作食，同。囚恣反。《說文》：𩚅，糧也。《廣雅》：餧，𩚅也。謂以食供養人曰飤，字從食從人。律文作飼，近字也。

餞送		才翦反。《說文》：送，去也。謂以飲食送人曰餞。字從食。律文作踐履之踐，非體也。

僅而		渠鎭反。《字林》：僅，財能也。僅亦劣也。

銜淚		下衫反。凡在內而未發者皆曰銜，言銜恨、銜淚等皆是也。

享福		虛兩反。享，受也，亦當也。《說文》：享，獻也。字從高省。篆文作𠅖，又音呼羹反。

醊祠		《說文》餟，同。張芮反。酹，祭也。酹，力外反。《字林》謂以酒澆地祭也。

魔麾		《字詁》：今作撝，同。呼皮反。《楚辭》：舉手曰麾。謂手指之也。

歌謠		與招反。《說文》：獨歌也。《爾雅》：徒歌爲謠。徒，空也。

和埴		時力反。《尙書》：厥土赤埴墳。孔安國曰：黏土曰埴也。

枅梁		今作𣓖，同。古奚反。《蒼頡篇》：柱上方木。一名㭼，亦名欂櫨。欂，音蒲麥反。

戶楣		靡飢反。《爾雅》：楣謂之梁。郭璞曰：門上橫梁也。

○ 3.2.第二卷

作穽		古文阱、二形，同。才性反。《廣雅》：穽，坑也。謂穿地爲陷以取獸也。

僶俛		亡忍反，下無辯反。謂自強爲之也。律文作僈，非也。

險隵		又作巇，同。許奇反。險隵，危也。律文作囐，五達反，鼓聲也。獻非此義。

晏安		烏見反。《說文》：晏，安也。字從女。又作宴安。《爾雅》：安，止也，定也。《蒼頡篇》：安，靜也。《說文》作侒，宴也。

○ 3.3.第三卷

允合		弋凖反。《周易》：允升大吉。王弼曰：允，當也。允亦信也。《爾雅》：允，誠也。

共賭		又作𧶴，同。都杜反。《通俗文》：錢戲曰賭也。

礧佛		力對反。謂以石投佛也。今言礧石是也。

○ 3.4.第四卷

驚惋		烏翫反。謂惋嘆驚異也。

愜意		苦頰反。愜，可也。《字林》：愜，快也。

○ 3.5.第五卷

垔灑		於仁反，下所解反。字應作惡，於故反。即莊飾也。

粲麗		粗旦反。《廣雅》：粲，明也。粲亦鮮盛皃也。律文作璨，非體也。下勒計反。《廣雅》：麗，好也。麗謂花靡也。

歠粥		又作吷，同。昌悅反。《說文》：歠，飲也。歠，欱也。欱，音火洽反。

○ 3.6.第六卷

輟我		豬劣、張衞二反。止也。《爾雅》：輟，已也。《論語》「耰而不輟」是也。耰，音於牛反。

誣說		武于反。《說文》：加言也。誣，欺也，妄也。誣亦罔也。

木簀		側革反。《說文》：牀棧也。《爾雅》：簀謂之笫，音側几反。郭璞曰：即牀板也。

○ 3.7.第七卷

蔚然		於謂反。《廣雅》：蔚，茂也。茂盛也。

援助		于眷反。援謂依援護助之言也。

○ 3.8.第八卷

介意		居薤反。《周易》：憂悔吝者存乎介。韓康伯曰：介，纖介也。劉瓛曰：介，微也。

貪𩚎		又作餮，同。他結反。《說文》：貪也。謂貪食曰𩚎，貪財曰饕也。

䏣弊		千余反。謂䏣妬也。蠅子曰䏣。

泅戲		又作汓，同。似由反。《說文》：水上浮也。今江南呼拍浮爲泅也。

澆灒		又作𠵖、湔二形，同。子旦反。《說文》：水污灑也。《史記》「以五步之內以頸血濺大王衣」作「濺」也。

○ 3.9.第九卷

狼朚		又作茫，同。莫剛反。朚，遽也。《通俗文》：時務曰茫。律文作狽，非體也。

鞅掌		於兩反。《詩》云：王事鞅掌。《傳》曰：失容也。箋云：鞅，荷也。謂捧之也。負荷捧持以趍走，促遽失容儀也。

作𢙺		今作熾，同。尺志反。幖也。《通俗文》：私記曰幟。《廣雅》：幟，幡也。《墨子》以爲長丈五廣半幅曰幟也。

○ 3.10.第十卷

企行		古文𠈮，同。祛豉反。《通俗文》：舉踵曰企。企，望也，字從止。

嚃水		他匝反。《埤蒼》：嚃，歠也。律文作嗒，非體也。

○ 3.11.第十四卷

索鐎		今作銚，同。子消反。《韻集》云：鐎，溫器也。三足有柄。《字林》云：鐎，容一斗，似銚。銚又音遙，一音徒吊反。

擲捘		又作𢶌、𥭟二形，同。先戈反。謂織㨑行緯者也。

或虜		力古反。虜，獲取也，服也。戰而俘獲也。虜，掠奪取物也。

屋霤		力救反。《說文》：屋水流下也。凡水下處皆曰霤。

○ 3.12.第十五卷

窺𨷲		丘規、弋珠反。《說文》：窺，小視也。

自貽		以之反。《爾雅》：貽，遺也。注云：謂相歸遺也。

以砥		職夷反。《山海》經：崦嵫山多砥礪。郭璞曰：磨石也。崦，音於廉反。嵫，子辭反。

跨馬		苦罵反。《字林》：跨，踞也。亦躡也。《說文》：跨，渡也。

憩止		《說文》作愒，同。卻厲反。《爾雅》：憩，息也。

皆躓		陟利反。礩，礙也。《通俗文》：不利曰躓，限至曰礙。

○ 3.13.第十七卷

自炮		《字書》作炰，同。父包反。《說文》：毛炙肉也。《詩》云：炰之燔之。《傳》曰「以毛曰炰」是也。亦裹燒也。

吃人		九乞反。《說文》：言難也。重言也。

○ 3.14.第十八卷

樌頭		古患反。謂貫其頭也。

青虹		古文作羾，同。胡公反。《說文》：螮蝀也。狀似蟲。字從虫，俗呼爲美人。螮音帝，蝀音董。

○ 3.15.第二十卷

脅諸		字體作愶，同。虛業反。謂以威力相恐懼也。

雷霆		達丁反。《爾雅》：疾雷爲霆霓。郭璞曰：雷之急激者也。《蒼頡篇》：礔礰也。霓，音五結反。

畦畔		下圭反。《說文》：五十畝爲畦。今之稻畦、菜畦等也。律文有作塍，食䒱反。稻田畦也。

毛𣮧		布莾反。《字林》：𦋺方文者曰𣮧。謂毛布也。律文作𣯟，非體也。

拘欇		之涉反。或言拘執，梵言訛轉耳。謂𦋺之垂毛者。

○ 3.16.第二十一卷

鏟髪		又作剗，同。初簡反。《廣雅》：剗，削也。《聲類》：剗，平也。

屯門		徒昆反。《廣雅》：屯，聚也。屯亦陳也。

等屧		思協反。屧謂履屬也。律文作，非體也。

作靿		一豹反。靴，靿也。律文作𩍓，俗語也。書無此字。

○ 3.17.第二十二卷

鱣脂		知連反。《爾雅》：鱣，大魚也。似鱏而短鼻，口在頷下。江東呼爲黃魚，亦鯉也。長者二三丈。鱏，音徐林反。鼻長七八寸，重千斤。

用麴		去六反。《方言》：江淮陳楚之間謂之䒼。音曲。注云：楚語轉耳。

糂米		古文作糝，籀文作糣，同。桑感反。《說文》：米和羹也。律文作䊏，非也。

○ 3.18.第二十四卷

斧剉		且臥反。謂剉斫也。《說文》：折傷也。律文作銼，才戈反。小釜也。又音族。

相揩		口皆反。《廣雅》：揩，摩也。字從手。

○ 3.19.第二十五卷

錍箭		普啼反。《方言》：箭廣長而薄廉者謂之錍。

人邏		力賀反。《韻略》云：邏，巡行非違也。戍屬也。謂遊兵以禦寇者也。律文作儸，力歌反。𠌮儸也。𠌮，音之耶反。

泥鏝		又作槾、墁二形，同。莫槃反。《爾雅》：鏝謂之杅。郭璞曰：泥鏝也。杅音烏。

○ 3.20.第二十六卷

奠食		徒見反。奠，陳也，獻也。《廣雅》：奠，薦也，調也。

䑔之		符發反。《廣雅》：䑔，舂也。《埤蒼》：䑔，䑗米也。《通俗文》：擣細曰。晹音蕩。

三捼		《三蒼》：奴迴反。手按也。《說文》：捼，摧也。一曰兩手相切也。

翻翻		又作翻，同。匹元反。《廣雅》：翻翻，飛也。亦盛皃也。律文作，非也。

○ 3.21.第二十七卷

輙呞		又作𪗪、齝二形，同。敕之、式之二反。《爾雅》：牛曰呞。注云：食已復出嚼之也。

庖廚		蒲交反。庖之言包也。廚，庖屋也。《蒼頡篇》：主食者也。

筴箸		古俠反。《字林》：公洽反。筴亦箸也。下丈庶反。飯攲也。筴亦取也。律文作挾藏之挾，非體也。

㪻水		居万反。《通俗文》：汲取曰㪻。《說文》：杼漏也。

莝草		千臥反。謂斬蒭𩚅馬者也。《詩》云：乘馬在廏，莝之秣之。《傳》曰：莝，蒭也。

○ 3.22.第二十九卷

作䋟		渠記反。所以聯綴簪記之也。

躂腳		他末反。《字林》：足跌曰躂。取其義矣。

○ 3.23.第三十卷

勗勉		許玉反。《方言》：齊魯謂勉曰勗滋。《尙書》：勗哉夫子。孔安國曰：勗，勉勵也。謂勸強也。

阿哹		匹尤反。梵言也。依字，吹哹也。

## 一切經音義卷第十六—小乘律論

○ 1.善見律

○ 1.1.第一卷

鹿野		在波羅柰國。昔日如來與提婆達多俱爲鹿王，各領五百餘鹿在此林中。時王出獵，盡欲煞之，中有雌鹿懷子垂産，菩薩鹿王以身代之，王感仁慈，盡免其命，即以此林用施諸鹿，鹿野之号自此興焉。

大寺		梵言鼻訶羅，此云遊，謂僧遊履處也。舊來以寺代之。寺者，司也，有法度也。《釋名》云：寺，嗣也。治事者相副續於其內也。字從寸出聲。出，古之字也。

衣桁		或作筕，胡浪反。可以架衣也。《爾雅》「竿謂之椸」是也。椸音移。

坋那		浮云反。阿毗曇藏名也。依字，《廣雅》：坋，分也。

鋘鈇		胡瓜反。此《古文奇字》鏵。下府于反。莝刃也。亦撗斧也。鈇，㩫也。

彷徉		扶羊反，下餘章反。《廣雅》：彷徉，徙徛也。案彷徉，徘徊也。

一尗		又作叔、𡭫二形，同。失六反。《廣雅》：大豆曰尗，小豆曰荅。

遷提		此仙反。言可遷徙提挈也。或作荃提，言以荃草爲之也。非此方物，出崐崘山中。律文或作先提。

絜裹		古文作㝣，同。古纈反。絜，束也，繫也。《字林》：麻一耑也。

和上		經中或作和闍，皆訛也。應言郁波弟耶夜，此云近誦。以弟子年小，不離於師，常逐常近，受經而誦也。又云鄔波柁耶，此云親敎，舊謂云知罪知無罪，名爲和上也。

阿闍梨		經中或作阿祇利，皆于闐等諸國訛也。應言阿遮利夜，譯云正行。又言阿遮利耶，此云軌範，舊云於善法中敎授令知名阿闍梨也。

哂陀		式忍反。摩哂陀者是阿育王子也。

○ 1.2.第二卷

布薩		此訛略也，應云鉢羅帝提舍耶寐，此云我對說，謂相向說罪也。舊云淨住者，義翻也。

鷓鴣		之夜反，下古胡反。《埤蒼》：鳥似服鳥而大。《字指》云：鷓鴣鳥，其鳴自呼，飛徂南不北，形如雌雉也。

企摩		去䜵反。人名也。依字，企，立也。從人從止，經文從山作企，古文危字。人在山上皃也。

迦螺		勒和反。人名也。律文作蝝，悅專反。《爾雅》：蝝，覆䗇，蟲名也。蝝非此用。

○ 1.3.第三卷

唱薩		此言訛也。正言娑度，此譯云善哉。

整畟		楚力反。畟謂正方也。

○ 1.4.第四卷

棟木		力見反。棟木子如指，白而粘，可以浣衣也。

一蛤		古合反。《字林》：燕雀所化也。秦曰牡蠣。

鑱刺		仕衫反。《廣雅》：鑱謂之鈹。謂針刺也。《說文》：鑱，銳也。

誌名		《字詁》：今作識。誌，記也。

○ 1.5.第五卷

㭰破		今作𠲋，同。子累反。《廣雅》：㭰，口也。《字書》：鳥喙也。律文作，徐耎反。非此義。

一𢹍		虛奇反。《方言》：陳楚宋魏之間謂䗍爲𢹍。郭璞曰：𢹍、䗍、瓠，勺也。今江東呼勺爲𢹍。律文作𢬾，假借也。正，音虛衣反。𢬾，木名，汁可食。桸非此義。

歠糜		古文吷，同。昌悅反。《說文》：歠，飲也。歠，欱也。欱，音呼答反。律文作啜，時悅反。啜，茹也，嘗也。啜非今旨。

㝯客		奇驕反。《廣雅》：㝯，寄客也。律文作僑，高也。僑非此用。

緘口		古咸反。緘，閉也。《字林》：束篋也。《廣雅》：緘，索也。取其義矣。

懟恨		治類反。《爾雅》：懟，怨也，忿也。

○ 1.6.第六卷

囊𥜳		又作䙪，同。普諫反。今衣腰襻也。

爲鋌		徒頂反。謂銅鐵樸也。

翡翠		扶畏反，且醉反。雄赤曰翡，雌青曰翠，出鬱林。《南方異物志》云：翡大於䴏，小於烏，腰身通黑，唯匈前背上翼後有赤毛。翠通身青黃，唯六翮上毛長寸餘。其飛即羽鳴翡翡翠翠，因以名焉。《字指》云：南方取之，因其生子，漸下其巢，須可取之，皆取其羽也。

○ 1.7.第七卷

癡疙		魚訖反。《廣雅》：疙，癡也。《通俗文》：小癡曰疙。《說文》：癡，不慧也。《埤蒼》：癡，騃也。

生肬		又作疣、𪐤二形，同。有流反。《廣雅》：肬，腫也。《說文》：肬，贅也。小曰肬，大曰贅。贅，之芮反。

蚺蛇		而𥂁反。《字林》：大蛇也。可食，大二圍，長二丈餘。《異物志》云：蚺蛇食灰呑鹿出鹿，與巴蛇同。

䳕鳩		音浮，俗多作鵴，渠六反。《通俗文》：隹其謂之鵴鳩。《爾雅》：隹鴩鴀。郭璞曰：即䳕鳩也。律文作孚，非體也。鳺音夫。鴀，音方浮反。

狗獺		他曷、他鎋二反。《說文》：形如小犬，水居食魚者也。律文多作狚、𧖆、𧔣三形，並非也。

𤚩牛		疾辛反。《字略》云：牛名也。

○ 1.8.第八卷

從容		門木也。案：從容，舉動也。今取其義。

㦿戶		又作搛，同。口減反。《通俗文》：小戶曰㦿。《字書》：㦿，窗也。律文作扂，字與扊同。音餘冉反。戶鍵也。又音簟，非今所用。

擺撥		又作捭，同。補買反。下補沫反。《說文》：擺，兩手擊也。《廣雅》：捭，開也。撥，除也，揚也。

蟲蛀		俗音注，此應𡕎字，丁故反，謂蟲物損壞衣者，如白魚等也。律文有改作住。

戶向		許亮反。《三蒼》：北出戶也。律文作扃，古熒反。關鈕也。扃非此用。

作繖		又作傘，同。桑爛反。謂繖蓋也。

蟹眼		又作䲒，同。胡買反。《說文》：水蟲也。八足，二螯，旁行也。

米黏		又作粘，同。戶孤反。粘，黏也。

縷茸		而容反。《說文》：茸，草茸也。亦亂皃也。今取其義。

三股		又作骰，同。公戶反。《說文》：股，髀也。謂脛本曰股，今取其義。律文作鼓，非體也。

八廉		力占反。《廣雅》：廉，棱也。《方言》：箭三廉者謂之羊頭箭也。

弓法		居雄反。《世本》：揮作弓。宋忠注云：黃帝臣也。《山海經》：少昊生股，股始爲弓。此言是也。《說文》：以近窮遠故曰弓也。律文從木作杛，非體也。

門闑		又作臬，同。魚列反。《爾雅》：橛謂之闑。郭璞曰：門梱也。

○ 1.9.第九卷

大㼚		又作堽，同。古郎反。《方言》：㼚，甖也。注云：今江東通言大瓮爲㼚。

无籃		力甘反。筐屬也。《字林》：大笿也。笿，杯籠也。《纂文》云：大筐也。笿，音力各反。《方言》：杯笿也。

及藤		徒登反。《廣雅》：藤，藟也。今呼草蔓莚如葛之藟者爲藤。

甘蕉		子姚反。出廣州。子不堪食，生人間籬，援上作藤，用薄擣傅腫大驗。

㭨子		《聲類》作䓉，同。以車反。《異物志》云：㭨高十尋，葉居其末，果名也。子及葉席遍中國。

手搦		又作𢾲，女卓、女革二反。搦猶捉也。《說文》：搦，按也。

石榰		今作支，同。之移反。《爾雅》：榰，柱也。《說文》：柱下也。

及鰐		五各反。《廣雅》：魚名也。鰐魚長二丈餘，有四足，似鼉，齒至利，有禽鹿入水，齧腰即斷。

魚笱		古厚反。謂以薄爲魚笱也，曲竹捕魚者也。

㪻取		九万反。《通俗文》：汲取曰㪻。《說文》：㪻，杼漏也，舀也。舀，音弋少反。

鑰匙		又作𨷲，同。餘酌反。下又作提，同。是攴反。

○ 1.10.第十卷

麈麖		之庾反。《字林》：似鹿而大，一角也。麖又作麠，同。居英反。《爾雅》：麖，大麃，牛尾，一角。麃即麞也，色黑，耳白。麃，音蒲交反。麋別名也。

直贉		又作𧸘，同。徒感反。《通俗文》：巿買先入物曰𧸘。今言𧸘錢者也。

沙糖		又作餹，同。徒郎反。煎甘蔗作之也。

木槿		居隱反。《爾雅》：椵木槿，櫬木槿。似李花，朝生夕殞，可食者也。

○ 1.11.第十一卷

上湍		土桓反。疾水也。《說文》：疾瀨也。水流沙上曰瀨。瀨，淺水也。

五篙		古豪反。謂刺船竹木也。長二丈，以鐵爲鏃者也。

肪膏		府房反。《說文》：肪，肥也，脂也。《三蒼》：有角曰脂，無角曰膏。

有㰆		蒲戒反。謂鍛家用炊火令熾者也。

箛簇		古胡反。以尖竹頭布地也。下楚角反。《東京賦》云：瑇瑁不簇。薛綜曰：不叉矠取之也。《廣蒼》：胡餠家用簇。簇，刺。矠音叉白反，矛屬也。

漫讚		莫半反。漫猶不實也，不分別善惡也。律文作𢿜𢾡。𢿜，無文釆也。𢿜非此用。

遭浛		又作淦、涵二形，同。胡南反。《方言》：浛，沉也。字體作𠤿，船沒也。

縋煞		又作硾，同。直僞反。謂懸重曰縋也。《通俗文》「懸鎭曰縋」是也。

栟石		古文、二形，同。補耕反。謂振繩墨栟彈者也。

壘柵		力癸反，下叉白反。軍壁曰壘，豎木曰柵也。

時笮		側格反。笮猶壓也。今謂笮出汁。

剗草		又作鏟，同。初眼反。《廣雅》：剗，削也。《聲類》：剗，平也。

○ 1.12.第十二卷

腳夾		古洽反。夾，取也。《三蒼》：夾，輔也。

捻置		奴頰反。《通俗文》：指持爲捻。捻亦捏也。

○ 1.13.第十三卷

屋𩅑		又作瘤，同。力救反。《說文》：屋水流下也。凡水流下皆曰霤，律文作留，非體也。

孱那		士簡、士延二反。比丘名也。

儒耎		而俱反。《說文》：儒，柔也。術士之稱也。耎，弱也。

○ 1.14.第十四卷

誘訹		古文羑、䛻、𧩮三形，同。餘手反。《說文》：誘，導也。引也，敎也。亦相勸也。訹，私律反。《說文》：訹，誘也。《廣雅》：訹，𧩮也。律文作唀，非也。下作恤，非體也。

物裨		又作埤、朇二形，同。比移反。又音卑，補也，助也，增益也。

殕壞		敷九反。《廣雅》：殕，敗也。《埤蒼》：殕，腐也。

翁親		烏功反。案鳥頭上毛曰翁。翁，一身之最上；祖，一家之最尊。祖爲翁者，取其尊上之意也。

細𦆣		又作緻，同。遲致反。案：緻，密也。

○ 1.15.第十五卷

俸祿		扶用反。案：俸，與也。槀米賜錢皆曰俸也。祿，福也。案古者無有耕稼，民食野鹿。在事之人闕於田獵，官賜以物，當其鹿處，後人因之謂爲食鹿。變鹿爲祿者，取其神福之義也。

渥地		烏學反。謂沾濡曰渥也。渥亦厚也。

龜鱓		又作鱔、䱇二形，同。音善。《訓纂》云：蛇魚也。

香莩		撫俱反。梵言憂尸羅，此譯言皮也，亦花也。

摒擋		方政反，下多浪反。《通俗文》：除物曰摒擋。摒，除也。

木摶		字宜作剸，徒端反。剸謂剸截也。

水觚		古胡反。《論語》：觚哉。馬融曰：觚，禮器也。一升曰爵，二升曰觚是也。律文作觝，非也。

謇吃		居展反，下居乞反。《通俗文》：言不通利謂之謇吃。律文作寋、騫二形，非也。

○ 1.16.第十六卷

穄米		子曳反。《說文》：穄似黍而不粘者也。關西謂之麇是也。

物撓		火高反。《說文》：撓，擾也。謂撓攪也。

撩與		力條反。撩，擲也。《說文》：撩，理也。

腹羅		或作福羅，或云富羅，正言布羅，此云短靿靴也。

傖吳		仕衡反。《晉陽秋》曰：吳人謂中國人爲傖人。俗又總謂江淮間雜楚爲傖。

卷褺		徒頰反。襞也。《字林》：重衣也。

瘤病		力周反。《說文》：瘤，腫也。《聲類》：瘤，瘜肉也。謂腫結不潰散者也。

鐵烙		力各反。謂燒鐵著物也。律文作鐯，非也。

○ 1.17.第十七卷

下矴		都定反。謂柱下石也。經文作磸，近字也。

那蒐		所留反。外國藥名也。

蕤子		今作挼，同。汝誰反。藥草也。核可治眼。字從生豕聲。

除苹		皮兵反。《爾雅》：苹，萍。其大者蘋。注云：水中浮萍。

○ 1.18.第十八卷

箱篋		司羊反，下苦協反。箱謂盛衣器也。

指挃		知栗反。《廣雅》：挃，刺也。謂以手指觸人也。

○ 2.鼻柰耶律

○ 2.1.第一卷

兼該		古來反。該，備也。《方言》：該，咸也。

謏然		蘇了反。謏亦了也。

緘縢		古咸反，下達曾反。《說文》：緘，束篋也。《廣雅》：緘，索也。縢，繩也，亦緘，閉也。

諄諄		古文訰，同。之純、之閏二反。《說文》：告曉之熟也。案：諄諄，誠懇皃也。《詩》云「誨尔諄諄」是也。

鈐波		胡耽、渠廉二反。

獖者		扶云反。《說文》：羠豕也。羠，騬也。謂犍豕也。羠音似。

鷄鶚		娥各反。雕屬也。摯鳥也。如雕而黑文，白首赤足，喙而虎爪，音如晨鵠也。

椑桃		臂彌反。椑子，果名也。上林苑多烏椑是也。

猳玃		古遐反，下居縛反。《說文》：大母猴也。似彌猴而大，色蒼黑，善攫持人，好顧眄也。

○ 2.2.第二卷

轝出		與居反。《蒼頡篇》：舉也。對舉曰轝。

如𥑐		於甲反。自上加下也。

橎倢		且獵、字獵二反。謂口舌往來皃也。《詩》云：倢倢幡幡，謀欲譖言。《傳》曰：倢倢，猶緝緝。幡幡，猶翩翩也。

系頭		戶帝反。調達第五比丘名也。

○ 2.3.第三卷

全碩		市赤反。《方言》：齊宋之間謂大曰碩。亦曰美也。

鑰牡		餘酌反，下亡後反。謂出鑰者也。插關下牡也。案鑰爲牝，牡所以封固關閉令不可開也。

虺毒		古文虫、螝二形，同。呼鬼反。毒蟲也。《韓非子》曰：蟲有虺者，一身兩口，爭食相齕，遂相殺也。

○ 2.4.第四卷

牝牡		脾忍反。《說文》：畜母也。雌也。下莫走反。《說文》：畜父也，雄也。飛曰雄雌，走曰牝牡，此一義也。

瓦閾		古文𨵨，同。呼域反。《爾雅》：柣謂之閾。郭璞曰：門限也。柣，音田結反。

瓦楣		靡飢反。《爾雅》：楣謂之梁。郭璞云：門上橫梁也。《廣雅》：楣，梠也。

四徼		古吊反。四門巷也。即暦中四徼曰是也。

篅成		市緣反。《說文》：判竹圓以盛穀。𥫱，篅也。𥫱，音徒損反。

○ 2.5.第五卷

囈語		魚世反。眠中不覺妄言也。《列子》云：眠中𡪁囈呻呼。𡪁，音五合反。

赦宥		書夜反。《說文》：赦，置也。《周禮》：三赦：一赦幼弱，二赦老耄，三赦愚蠢。下禹救反。宥，寬也。宥亦赦也。《周禮》：三宥：一宥不識，二宥過失，三宥遺忘。

筑笛		知六反。筑，形如箏，刻其頸而握之頸築之，故謂之筑。字從巩者，握持之也。巩音拱，共手爲拱字也。

桎梏		之日反，下古木反。在手曰桎，在足曰梏。《蒼頡篇》：偏著曰桎，參著曰梏。

噤切		渠飲反。閉口爲噤，謂不開也。

赶尾		巨言反。《通俗文》：舉尾走曰赶。律文作揵，非體也。

肱挾		又作厷，同。古弘反。下胡頰反。《廣雅》：臂謂之肱。《爾雅》：挾，藏也。《說文》：挾，持也。

烹雁		普羹反。烹，煮也。《方言》：烹，熟也。凡煮於鑊中曰烹，於鼎曰煮。

敲節		又作敲，同。口交反。《說文》：敲，撗檛也。謂下打者也。

擲拋		又作擿，同。丈亦反。擲，投也，抵也。下普交反。《字林》：拋，擊也。《通俗文》：杖橜曰拋。拋打亦通語也。今有拋車亦作此，音普孝反。律文作苞，非也。

投夾		古洽反。夾，膝也。

○ 2.6.第六卷

蟲𥗤		丁故反。《字林》：木中蟲也。穿食人器物者，如白魚等並是也。

弓鞬		又作𩎀、靬二形，同。居言、口旦二反。《廣雅》：弓，藏也。謂弓衣曰鞬。《釋名》：鞬，建也，弓矢並建立其中也。

塔婆		或言偷婆，或言藪斗波，皆訛也。正言窣覩婆，此言廟也。

○ 2.7.第七卷

痱癗		又作𤷂，同。蒲罪反。下力罪反。案痱癗，小腫也。

撓擾		《字林》：火刀反。撓，擾也。下如紹反。《廣雅》：擾，亂也。《說文》：擾，煩也。

激動		古歷反。流急曰激。激，發也，亦感激也。

如厭		於冉反。《字苑》：眠內不祥也。《蒼頡篇》：伏合人心曰厭。《說文》：厭，合也。字從厂猒聲。厂音漢。

○ 2.8.第八卷

亘然		古鄧反。謂坦然也。亘亦遍也，竟也。

嘬羅		楚快反。楚言阿婆嘬羅，天子食地肥者也。

企望		古文跰、𠈮二形，同。墟豉反。謂舉踵曰企也。

淰水		江南謂水不流爲淰，音乃點反。關中乃斬反。《說文》：淰，濁也。《埤蒼》：淰，水無波也。律文作澹，非也。

捽滅		存沒反。《說文》：手持頭髮也。捽亦擊地也。

○ 2.9.第九卷

掊水		蒲交反。《通俗文》：手把曰掊。《說文》：掊，把也。

劦掣		力計反。比丘名劦掣子。

魁首		苦迴反。魁，師也，亦首也。《廣雅》：魁，主也。

荼揭		尊者荼揭妬。渠謁反。人名也。

蛇蠆		敕芥反。《字林》：皆行毒蟲也。關西謂蠍爲蠆𧌐，音他達、力曷反。

○ 2.10.第十卷

蚩弄		古文𦐉，同。尺之反。《廣雅》：蚩，輕也。謂相輕而笑也。

細襵		知獵、之涉二反。《廣雅》：襵，屈也，襞也。

噏飯		又作吸，同。羲及反。《廣雅》：吸，飲也。吸猶引也。

盡𥄉		古堯反。《說文》：倒首也。賈侍中說：斷首倒懸即𥄉字也，謂懸首於木上竿頭以肆其辜也。《廣雅》：𥄉，磔也。或作梟，二形通用也。

暱夜		梵言暱夜泥，此言打杙封地也。

水竇		徒鬪反。謂水所行道也。《說文》：竇，空也。孔穴也。

豍豆		補迷反。《廣雅》：豍豆，䝀豆也。

持戟		居逆反。《廣雅》：偃戟、雄戟也。《方言》：三刃杖，南楚宛郢謂之偃戟。

擭飯		於獲反。《廣雅》：擭，持也。謂以手擭取也。律文作摑，非也。

㗘㗱		又作𪙍，同。補洛反，下子立反。《說文》：噍皃也。

○ 3.摩得勒伽律

○ 3.1.第一卷

摩得勒伽		或言摩低黎迦，或言摩恒履迦，此譯云母，以生智故也。

爲怗		宜作擔。餘占反。言如屋擔遮堂室也。仍未詳。

○ 3.2.第三卷

子驩		《三蒼》云：此占歡字，同。音呼官反。《說文》：馬名也。

○ 4.毗尼母律

○ 4.1.第三卷

銼𨰠		才戈、才鹿二反，下力戈反。《聲類》：小釜也，亦上釜也。一名鎢錥，音烏育。

相跋		《說文》作犮，同。補末反。相跋躐也。躐，踐也。躐，音力涉反。

掊汗		蒲交反。《通俗文》：手把曰掊。《說文》：掊，把也。律文作刨，近字也。

俟一		古文竢、𥏳、䇃三形，同。事几反。《爾雅》：俟，待也。

讁阿		知革反。《方言》：讁，怒也。郭璞曰：謂相責怒也。讁，譴也。譴，呵也，責也。

○ 4.2.第四卷

聰喆		又作哲、悊二形，同。知列反。《爾雅》：哲，智也。《方言》：齊宋之間謂知爲哲。哲，明了也。

傅之		方務反。案傅猶附也。謂塗附也。《漢書》「皆傅脂粉」是也。

鐴土		補赤反。《埤蒼》：鐴，大犁耳也。

䘢之		又作禇，同。知呂反。《通俗文》：裝衣曰䘢也。

漉著		或作淥，同。力木反。水下皃也。漉，浚也。律文作濾，近字也。

𩛢饙		思流反，下又作餴，同。府云反。《字書》：蒸米也。《廣雅》：饙謂之𩛢。《爾雅》：饙，稔也，亦餾也。

○ 4.3.第五卷

刻鏤		肯則反。《爾雅》：木謂之刻。注云：治璞之名也。《廣雅》：刻，畫也。鏤，力鬪反。《爾雅》：金謂之鏤。鏤，刻也。

銅魁		苦迴反。《說文》：盛羹斗也。律文作，又作鐦，皆非也。

燭樹		時注反。樹猶立也。或作竪，殊庾反。《說文》：竪，立也。兩通。

相敢		古膽反。《三蒼》：敢，必行也。不畏爲之也。《廣雅》：敢，勇也。敢，犯也，亦進也，謂相競也。

䞈金		古文作𧵥，同。几髲反。《廣雅》：䞈，賭也。賭物爲䞈。

稚𢐙		梵言壹蒭，此云箭也。今作𢐙，古豆反。《說文》：張弓弩也。

饋汝		古文餽，同。渠愧反。《說文》：饋，餉也。進物於尊者亦曰饋。饋亦祭名也。

○ 4.4.第六卷

淋水		古文瀶，同。力針反。《字林》：以水沃也。沃，灌也。

師範		又作笵，同。音犯。《爾雅》：範，法也，常也。

搔摸		桑勞反。《說文》：搔，刮也。搔，抓也。下亡各反。《方言》：摸，撫也。即摸𢱢也。律文作撈，力高反。《方言》：鉤取也。撈非此義。

欱作		呼合反。《說文》：欱，歠也。欱，合也。文中作哈，土合反。哈然失所也。《字書》此與啗字同，徒濫反，並非此義。

㿲側		又作𣀬、崎、𤿡三形，同。丘知反。《說文》：攲䧢，傾側不安也。

○ 4.5.第七卷

木𣐈		敷廢反。《說文》：削朴也。朴，札也。謂削木皮也。

○ 4.6.第八卷

體瘃		又作𤷚，同。知錄反。謂手足中寒作瘡者也。

籬上		又作攡、扡二形，同。力支反。《通俗文》：柴垣曰籬。《釋名》云：以柴作之，疏離離然也。

○ 5.薩婆多毗尼毗婆沙

○ 5.1.第三卷

作發		府越反。謂𢴰發也。《說文》：射，發也。《廣雅》：發，舉也。律文作撥，補沫反。撥，除也。撥，去也。撥非此義。

飄然		敷遙反。飛揚皃也。飄猶吹也。輕飄也。律文作驃，方召反，馬色也。驃非此用。

波演		梵言波衍那，此云周圍廊舍院也。

以樀		都革反。《蒼頡篇》：樀，取也。

○ 5.2.第四卷

漸染		或作瀸，同。子廉反。《廣雅》：漸，漬也，濕也。相染污也。《後漢書》「墨子泣乎白絲如漸染之易性」是也。律文作冉，毛也。冉非今用也。

稸積		又作蓄，同。恥六反。《蒼頡篇》：稸，聚也，積也。

甲冑		古文䩜，同。除救反。《字林》：兜鍪也。律文作鈾，非也。

大棒		又作棓，同。蒲講反。《說文》：捧，大杖也。

○ 5.3.第五卷

一弗		初眼反。《字苑》：今之炙肉丳也。

駝毛		大何反。即馲駝也。律文從馬作他，非體也。

羖羊		公戶反。亦名羯羊。《三蒼》：羖䍽也。

揵稙		直致反。舊經多作犍遲，梵言臂吒犍稚。臂吒，此云打。犍稚，所打之木，或檀或桐。此無正翻，彼無鐘磬故也。今經律多作犍稚，誤也。

○ 5.4.第六卷

羅艻		郎北反。香釆也。俗言避石勒諱改名羅香也。律文作勒，非體也。

胡荾		又作荽，《字苑》作䕑，同。私隹反。《韻略》云：胡荾，香菜也。《博物志》云：張騫使西域得胡綏，今江南謂胡䕑，亦爲葫𦺬，音胡祈。閭里間音火孤反。

○ 5.5.第七卷

鵽鶉		竹刮反。《爾雅》：鵽鳩，寇雉。郭璞曰：大如鴿，似雌雉，鼠腳，無後指，岐尾，爲鳥憨急，羣飛，出北方沙莫地也。憨，音呼濫反。俗名突厥雀。

猖狂		齒楊反。謂狂騃也。《莊子》云「猖狂妄行」是也。

○ 5.6.第八卷

牙旗		渠基反。熊虎爲旗，刻牙爲飾，因以名焉。《論文》作衙，牛墟反，行皃也。又作衙，魚家、魚舉二反，馮翊縣名也，並非此用。

○ 5.7.第九卷

蟻封		府逢反。封謂起土增高也。封亦厚也。如封畺界。

不喫		口跡反。謂喫，噉也。

嚼食		自略反。《廣雅》：嚼，茹也。《字書》：咀也。咀，才與反。亦即噍嚼也。

○ 6.大愛道比丘尼經

○ 6.1.上卷

精廬		力居反。廬，舍也。精廬，說文人近名，非古典，即精舍也。

倓然		徒闞反。《蒼頡篇》：倓，恬也。《說文》：倓，安也。《廣雅》：倓，靜也。今皆作淡。闞，音苦濫反。

踱跣		又作𨀠，同。徒各反，下四典、千典二反。《三蒼》云：以腳踐土也。諸書作徒跣。

歔欷		喜居反，下虛既反。《字林》：涕泣皃也。《蒼頡篇》：泣餘聲也。亦悲也。

蒺䔧		茨栗反，下力尸反。布地蔓生者也。《爾雅》「薋，蒺䔧」是也。

漏溢		古文泆，同。弋一反。《字林》：溢，滿也。

咍𥬇		呼來反。《字書》：蚩笑也。楚人謂相調笑爲咍。經文作唉，於來反，噟聲也。唉非此義。

撿押		居斂反。撿，括也。括猶索縛也。下古狎反。《爾雅》：押，輔也。謂押束也。

庻幾		《爾雅》：庶，幸也。郭璞曰：庶幾，僥倖也。又云：庶幾，尙也。庶，冀也。幾，微也。

蜎飛		一全反。《字林》：蟲皃也。或作蠉，古文翾，同。呼全反。飛皃也。《爾雅》：井中小赤蟲也。

蚑行		渠支反，又音奇。謂蟲行皃也。《周書》「蚑行喘息」是也。

圭合		古攜反。《漢書》：多少者不失圭撮。四圭曰撮。孟康曰：六十四黍爲一圭也。

燔燒		扶袁反。《字林》：燔亦燒也。

婬佚		又作劮，同。與一反。《蒼頡篇》：佚，蕩也。亦樂也。

洋銅		以良反。謂煮之消爛洋洋然也。《三蒼》：洋，大水皃也。《字略》作煬，釋金也。

摸𢱢		亡各反。《方言》：摸，撫也。謂撫循也。下蘇各反。《埤蒼》：摸𢱢，捫搎也。搎音孫。

抵推		都禮反。《大戴禮》《夏小正》云：抵猶推也。謂相推排而坐。

襜衣		昌占反。《爾雅》：衣蔽前謂之襜。郭璞云：即今蔽膝也。言襜襜然前後出也。

踞牀		記恕反。《字林》：踞亦蹲也。亦跨也。律文作倨。倨，傲也，不遜也。倨非此義。

巫師		武俱反。事鬼神曰巫。在男曰巫，在女曰覡。《說文》：能事無形以舞降神也。

變殞		又作隕，同。爲愍反。《聲類》：殞，沒也。墜落也。

媟瀆		相列反。下古文䢱、嬻二形，今作黷，同。徒穀反。《方言》：媟，狎也。謂相親狎也。嬻，慢也，㑥也。謂相輕㑥也。

犇走		古文𩦥，今作奔，同。補門反。疾走也。《釋名》云：奔，變也。有急變奔赴之也。

○ 6.2.卷下

脩恂		私巡反。《廣雅》：恂，敬也。《爾雅》：恂，信也。亦戰慄也。

用啖		又作啗、噉二形，同。達敢、達濫二反。《廣雅》：啖，食也。啖亦與也。

妖冶		於驕反，下以者反。《周易》：冶容誨淫。劉瓛曰：冶，妖冶也。經文作蠱，蟲行毒害也。蠱音《聲類》弋者反。

愵態		而酌反。弱，耎弱也。經文從心作愵，古文惄、𢜷二形，今作愵，同。奴的反。愵，憂也。

𧤀戾		書無此字，宜作鯤，胡本反。此恐誤作，音字宜作很，胡懇反。很，戾也，違也。《說文》：不聽從也。字從彳從艮聲。

滀在		《釋名》作滀。諸書作蓄、稸二形，同。抽六反。蓄，止也。《廣雅》：蓄，聚也。積也。

履䩙		又作韅，同。火見反。著棭者也。今取其義，應作鞙，胡犬反。

嫈瞑		《字林》乙莖、茫莖反。心態也，亦細視也。經文作𥌽𥇋，未見所出。

鬀䑈		又作剃，同。他計反。《說文》：鬀，剔也。盡及身毛曰鬀。文中作梯，他弟反。《廣雅》：梯，洟也。下力酌反。《廣雅》：略治也。亦強取也。文中作䑈，疑誤也。

憙傅		方務反。傅，附也，謂塗附也。《漢書》「傅脂粉」是也。

珠璣		居衣反。《說文》：珠不圓者也。《字書》：一曰小珠也。

訕貴		所姦反。《論語》：惡居下而訕上。孔安國曰：訕，謗毀也。《蒼頡篇》：訕，非也。

鴆餌		今作酖，同。除禁反。大如雕，紫綠色，長𩒐，赤喙，食蛇者也。以羽畫酒飲之煞人也。下如志反。《蒼頡篇》：餌，食也。凡所食物皆曰餌。

煩苛		賀多反。《國語》：苛我邊鄙。賈逵曰：苛猶擾也。《廣雅》：苛，怒也。

禁圄		魚呂反。《釋名》云：圄，禦也。謂禁禦之也。

剖形		普後反。剖，破也。《說文》：剖，判分也。《廣雅》：剖，析也。

○ 7.大比丘三千威儀經

○ 7.1.卷上

如掐		又作㓣，同。口洽反。《埤蒼》：搯，抓也。謂爪傷也。

盪器		徒朗反。《說文》：盪，滌也。《通俗文》：澡器謂之盪滌也。

咤噴		都嫁反。《說文》：吒，噴也。叱吒，猶呵叱也。下普寸反。《說文》：鼓鼻也。《廣雅》：嚏也。文中作𠽾，非也。

調譺		徒吊反。《廣雅》：調，欺也。調，賣也。下魚戒反。《廣雅》：譺亦大調也。謂相嘲調也。

顉頭		牛感反。《說文》：低頭也。《廣雅》：搖也。謂搖其頭也。

僧迦		正言僧腳差。僧，此云掩覆。腳差，此云腋。名掩腋衣。律文作僧迦支，或作祇支，或作竭支，皆訛也。

尼衞		此譯云裹衣也。

下尻		苦勞反。尻，臀也。臀，音徒昆反。

去鉎		所京反。《埤蒼》：鉎，鏉也。謂鐵衣也。鏉，音所雷反。

分衞		此言訛也。正言儐荼波多。擯荼，此云團。波多，此云墮。言食墮在鉢中也。或言賓荼夜，此云團。團者，食團，謂何乞食也。

招提		譯云四方也。招，此云四。提，此云方。謂四方僧也。一云招提者訛也，正言柘𩰚提奢，此云四方，譯人去𩰚去奢，柘復誤作招，以柘相似，遂有斯誤也。

○ 7.2.卷下

㮃手		奴和、乃迴二反。《說文》：㮃，摧也。一曰兩手相切也。

汙湔		子見反。《通俗文》：傍沾曰湔。山東名也。江南名灒，音祖旦反。

得擭		烏獲反。謂手握取物也。

氣泄		古文呭，同。思列反。《詩》云：俾民憂泄。箋云：泄，出也，發也。《廣雅》：泄，漏也。

掉捎		徒吊反。掉，搖也，振也。下所交反。捎，動也。

○ 8.優婆塞五戒相經

衡軛		於革反。車軛也。謂轅端壓牛領者也。

兩舷		胡田反。船兩緣也。《埤蒼》：船舷也。亦名𦨲，音扶嚴反。

椽桷		馳宣反，下古學反。椽桷榱橑皆一物而異名也。

及奧		於報反。奧，室也。《爾雅》：室西南隅謂之奧。郭璞曰：室中隱奧之處也。

二叟		古文叜、𠋢二形，今作叟，同。蘇走反。《方言》：叟，父長老也。東齊魯衞之間凡尊老謂之叟，南楚曰父。字從灾從又。脈之大候在於寸口，老人寸口脈衰，故從又從灾。又音手。灾者，衰惡也。

○ 9.優婆塞五戒威儀經

樓纂		子管反。錫杖下頭鐵也。字應作鑽，子亂反。開中名鑽，江南名鐏。鐏，音在困反。《釋名》：矛下頭曰鐏也。

三括		古奪反。括，結束也。括猶索縛之也。此字應誤，宜作搖，以招反。搖，動也。

○ 10.舍利弗問經

𣈉令		《字書》令作𣈉，同。都木反。《爾雅》：𣈉，正也。注云：謂御正之也。《方言》：𣈉，理也。《說文》：𣈉，察也。

颷焰		又作，同。比遙反。謂暴風也。字從猋從風。猋從犬，非火也。

亟立		墟記反。《爾雅》：亟，數也。數，音所角反。

覢鑠		又作睒，同。式冉反。《說文》：暫見也。不定也。下舒若反。鑠，光明也。

係縛		古文繫、継二形，同。古帝反。《說文》：係，絜束也。繫亦連綴也。

慊至		苦蕈反。慊慊言䯇䯇也。亦慊，快也。䯇，音苦沒反。

懇惻		古文䛰，同。口很反。《通俗文》：至誠曰懇。懇，信也，亦堅忍也。下古文𢝔，同。楚力反。《廣雅》：惻，非也。《說文》：惻，痛也。

若鏟		叉莧反。《說文》：一曰平鐵也。《廣雅》謂之鏟。《蒼頡篇》：削平也。

圊內		七情反。《廣雅》：圊、圂、庰，廁也。《釋名》：言至穢處修治使潔清也。

○ 11.戒消灾經

釃酒		《字書》作𦌿，同。所宜、所解二反。《說文》：下酒也。一曰醇也。《詩》云：釃酒有藇。《傳》曰：以筐曰釃。

酒烝		之承反。《左傳》：定王享之肴烝。杜預曰：丞，升也。亦簠簋之實也，亦進也。

負摙		力展反。《淮南子》曰：摙載粟米而至。許叔重曰：摙，擔之也。今皆作輦。

○ 12.解脫戒本

抪草		普胡反。《字書》：抪，敷也。謂敷舒之也。《說文》：抪，布也。今皆作鋪。鋪，陳也。

入陛		蒲米反。《說文》：升高陛也。即「牀陛」、「階陛」是也。戒文從木。梐，補奚反，禁獄之名，非此用也。

㿲身		又作崎，同。丘知反。謂㿲傾不正也。

蹻腳		丘消反。《說文》：舉足行高也。《漢書》：蹻足。文穎曰：蹻猶翹也。《三蒼解詰詁》云：蹻，舉足也。《史記》作翹，戒文作，口彫反，縣名也。非此義。

捏作		乃結反。《埤蒼》：捏、捺、搦，治也。

臘佛		謂坐臘、臘餠，謂今七月十五日夏罷獻供之餠也。

○ 13.僧祇戒本

刀擬		魚理反。《字書》：擬，向也。《說文》：擬，度也。比也。

不嫽		力彫反。謂相嫽𢾊也。嫽，觸也，弄也。

指攪		古文梏，同。古巧反。《字書》：攪，撓也。亦亂也。

欶指		又作嗽，同。所角反。《通俗文》：含吸曰欶。戒文作𡂡，俗字也。

㗘㗱		補莫、子立反。《說文》：㗘㗱，噍聲也。

○ 14.四分戒本

無崖		又作厓，同。五佳反。《說文》：岸高邊者也。書有作涯，宜佳反。涯，涘也，無涯際也。

失轄		古文舝、鎋二形，同。胡瞎反。軸端鐵也。《說文》：轄，鍵也。

磔手		古文㡯，同。知格反。《廣雅》：磔，張也。磔，開也。《通俗文》「張申曰磔」是也。

分牻		亡江反。《考工記》：公圭用牻。注云：牻，雜也。《說文》：白黑雜毛牛也。戒文作尨，犬多毛也。《詩》云「無使尨也吠」是也。

覆苫		舒𥂁反。《爾雅》：白蓋謂之苫。李巡云：編菅以覆屋曰苫。又音舒焰反。苫亦覆。

掉臂		徒吊反。《廣雅》：掉，動搖也。

噏飯		古文歙、噏二形，今作吸，同。許及反。《廣雅》：吸，飲也。謂氣息入也。

𤛆牛		亡交反。《說文》云：西南夷長髦牛也。今隴西出此牛也。戒文作猫、貓二形，今人家所畜以捕鼠者是也。猫非此義也。

○ 15.十誦戒本

如斤		居銀反。《說文》：斤，斫木也。斤，钁也。戒本作釿，牛引反。《說文》：釿，劑也。劑音子隨反，翦刀也。劑非此義。

𣦢行		方尺反。《說文》：𣦢，不能行也。字體從辟從止也。

○ 16.彌沙塞戒本

企行		去彼反。《說文》：企，舉踵也。企亦望也。《詩》云「企子望之是」也。

○ 17.比丘尼羯磨

厭禱		於簟反。伏合人心曰厭。下都道反。求福曰禱。《廣雅》：禱，謝也。禱，請也。

聖誥		古到反。《爾雅》：誥，告也。誥亦謹也。郭璞曰：所以約謹戒衆也。

○ 18.四分比丘尼戒本

門閫		又作梱，同。苦本反。《禮記》：外言不入於閫。注云：即門限也。

䘢髁		口化反。《三蒼》：髁，尻骨也。《字林》：腰骨也。

○ 19.僧祇比丘尼戒本

梨耶		履私反。此譯云出者，謂出苦也。義譯爲聖者。

轡勒		鄙愧反。《字書》：馬縻也。所以制收車馬也。勒，馬鏕銜也。字從絲連聲。

遞相		又作递，同。徒禮反。《小爾雅》：遞，迭交更也。《爾雅》：遞，迭也。郭璞曰：謂更易也。

羯利		數名也。正言迦利沙鉢拏。案八十枚貝珠爲一鉢拏，十六鉢拏爲一迦利沙鉢拏。

擾亂		如紹反。《說文》：擾，煩也。《廣雅》：擾擾，亂也。

適他		尸亦反。《爾雅》：適，往也。適，事他人也。《方言》：宋魯謂往爲適。適亦歸也。

佉啁		竹交反。佉啁羅，此譯云小長牀。一云朅譇，音豬家反。

百襵		音輙，謂裙襵也。又音之涉反。《通俗文》：便縫曰襵也。

偏刳		口孤反。謂空其中也。《方言》：刳，𠜓也。《說文》：刳，判也。

趬腳		丘昭反。《說文》：行輕皃也。一曰舉也。亦高也。戒文作蹺，非也。

○ 20.十誦比丘尼戒本

門闑		又作臬，同。魚列反。即門限也。亦名閫，音苦本反。

喑噫		於禁反，下乙戒反。喑，唶也。噫，嘆傷也，亦大聲也。戒文作嗌，於亦反。嗌，咽也。嗌非字義。

○ 21.沙彌威儀經

𣲖瀆		普賣反。《說文》：沠，水之邪流別也。《廣雅》：水自汾出者沠也。

汙湔		子見反，山東音也。江南曰灒，音子旦反，又音子千反。手浣也。

調譺		五戒反。《通俗文》：大調曰譺。《說文》：欺，調也。

潘中		《蒼頡篇》作，同。敷袁反，泔也。《說文》：潘，淅米汁也。江北名泔，江南名潘。

糞卻		府墳反。《說文》：糞除掃棄也。《廣雅》：糞，除也。

澆灒		又作濺，同。子旦反。《說文》：灒，污灑也。江南曰灒，山東曰湔。音子見反。

○ 22.沙彌尼離戒

箏笛		古文篴，同。徒的反。《說文》：七孔籥也。羌笛三孔。戒文作，非也。

## 一切經音義卷第十七—小乘論

○ 1.阿毗曇毗婆沙論

○ 1.1.第一卷

阿毗曇		或言阿毗達磨，或云阿鼻達磨，皆梵言轉也。此譯云勝法，或言無比法，以詮慧故也。或云向法，以因向果。或名對法，以智對境也。

毗婆沙		《隨相論》作毗頗沙，此云廣解，應言鼻婆沙，此譯云種種説，或言分分説，或言廣説，同一義也。

優婆提舍		此云逐分別所説，沙門隨後即釋。舊人義譯爲論義經也。

揵度		巨焉反。此言訛略也。應云娑揵圖，此云聚。《中阿含經》云揵度者，此云積，木義亦一也。

評曰		皮命反。謂量議也。《字書》：評，訂也。訂，音徒頂反。《説文》：訂，平議也。

○ 1.2.第三卷

渴伽		《月藏經》作佉伽，皆訛也。正言朅伽，朅音去謁反，此譯云犀牛。毗沙拏，此云角，謂犀牛一角。一亦獨也，喻獨覺也，言一一獨居山林也。

般吒		此訛略也，應言般荼迦，此云黃門。其類有五：一、般荼迦，總名，謂具男根而不生子。二、伊利沙般荼迦，伊利沙，此云妬，謂見他共婬即發情欲，不見不發。三、扇荼般荼迦，謂本來男根不滿，故不能生子。四、博叉般荼迦，謂半月作男，半月作女。博叉，此云助，謂兩半月助成一滿月也。五、留拏般荼迦，謂被刑男根。留拏，此云割也。

○ 1.3.第四卷

刀鞘		《小爾雅》作韒，諸書作削，同。思誚反。《方言》：劍削，關東謂之削，關西謂之鞞。音餠。《説文》：削，刀鞞也。江南音嘯，關中音笑也。

𡱁𡱤		又作𦳊，古書亦作矢，同。失旨反。《説文》：𦳊，糞也。下又作𡱴，同。乃吊反。《通俗文》：出脬曰𡱴。《字林》：𡱤，小便也。醫方多作矢溺，假借也。《論文》作屎，香伊反。殿屎呻吟也。屎非此義。

○ 1.4.第五卷

頗有		普我反。諸書語辭也。

眼瞳		徒公反。《埤蒼》：目珠也。眼中瞳子也。

○ 1.5.第七卷

瞿翅羅鳥		經中或作拘抧羅鳥，或作俱翅羅鳥，同一種也。此譯云鵶鷗，好聲鳥也。此鳥形醜聲好，從聲爲名共命鳥。

捕狙		又作覻，同。千絮反。《三蒼》：狙，伺也。《通俗文》「伏伺曰狙」是也。狙亦觀視也，謂相候視也。《論文》作𢮢，此字習誤已久，人莫辯正也。

祇洹		猶是祇陀，此言訛也。應云栘多，或言逝多，此云戰勝。婆那，此云林。名爲勝林。栘，音是奚反。

厠溷		測吏反。謂人雜厠在上非一也。下胡困反。《廣雅》：圊、圂、庰，厠也。厠亦圂也，言溷濁也。或言清，言至穢處宜脩治使潔清也。

麤觸		且胡反。《廣雅》：麤，大也。又人之警防。亦曰麁。鹿性食息自相背，慮人獸之害，警亦如之，故字從三鹿字意也。

𨹃穀		徒果反。《字林》：𨹃，小堆也。吳人謂積土爲𨹃，今取其義。朶，菓子也。𥿱，潔綵也。垜，土也。

次壓		於甲反。《蒼頡解詁》：壓，鎮也。笮也。《論文》作押，音甲。《爾雅》：押，輔也。亦束也。押非此用。

𧼠早穀		趁庸也。

白墡		字體作墠。《字林》音善，土名也。即白土也，亦名堊。案吳普《本草》云「白堊，一名白墠」是也。

○ 1.6.第八卷

瞟翳		匹眇反。目病也。下或作，同。於計反。

若挑		他堯反。《説文》：挑，抉也。以手抉挑出物也。

孿併		所患反。《廣雅》：孿子，兩也。《通俗文》：連子曰孿。《字林》：雙生也。《蒼頡篇》：一生兩子也。併，音蒲茗反。《爾雅》：並，併也。亦俱也。言若二身根，即二人連併，此不可也。

潢水		胡光反。《説文》：潢，久積水池也。大曰潢，小曰洿。洿，濁水也。

指㧺		古文𩎽，同。徒荅反。《説文》：指㧺也。一曰韋㧺也。今之射𩎽是也。

○ 1.7.第九卷

操杖		又作𢻥，同。錯勞反。《説文》：操，把持也。執捉也。《論文》作𢮢，非也。

駁色		補角反。《字林》：斑駁，色不純也。《通俗文》：黃白雜謂之駁犖。《論文》從交作駮，獸名，踞牙食虎豹者也。

詭誑		俱毀反。謂變詐也。《三蒼》：詭譎，譎詐也。《廣雅》：詭，欺也。

○ 1.8.第十二卷

糺索		居柳反。《蒼頡解詀》云：繩三合曰糺。《小爾雅》云：大曰索，小曰繩也。

博弈		古文簙，同。補莫反，下餘石反。《方言》：博或謂之棊。弈，圍棋也。《方言》：自關而東齊魯之間皆謂圍棊爲弈。《小爾雅》云：棊局謂之弈。

○ 1.9.第十四卷

般闍于瑟		或作般遮于瑟，皆訛略也。應言般遮跋利利沙，又言般遮婆栗史迦。般遮，此云五。婆栗史迦，此云年。謂五年一大會也。佛去世一百年後阿輸迦王設此會也。自茲以後執見不同，五師競分，遂成五部或十八部也。

○ 1.10.第十五卷

五曀		古文㙪，同。於計反。《小爾雅》：幽、曀、闇、昧，冥也。《釋名》：曀，翳也。使日光不明淨也。

窳惰		臾乳反。《爾雅》：窳，勞也。郭璞曰：勞苦者多惰窳也。言嬾人不能自起，如瓜瓠在地不能自立，故字從瓜。嬾人恆在室中，故字從穴。

一的		古文㢩。《説文》作的，同。都歷反。的，明也。《詩》云：發彼有的。《傳》曰：的，射質也。謂的然明見也。今射堋中珠了也。

○ 1.11.第十六卷

麻幹		工旦反。麻莖也。亦枝主名幹。《廣雅》：幹，本也。《三蒼》：枝，幹也。字宜作䕸、稭二形，音皆。今呼爲麻䕸是。

○ 1.12.第十八卷

彷徉		扶羊反，下余章反。《廣雅》：彷徉，徙倚也。亦俳佪也。

作屣		古文𩌦、𩎉二形，同。所綺、所解二反。《説文》：屣，鞮屬也。鞮，韋履也。鞮，音都奚反。

軍持		此譯云瓶，謂雙口澡灌也。西國尼畜君持，僧畜澡灌，皆不得互用。《論文》作。

○ 1.13.第十九卷

樺皮		胡覇反。木名也。皮可以飾弓者也。

一畦		胡圭反。《蒼頡篇》：田五十畝曰畦。畦，埒也。埒，封也。道徑也。埒音劣。

○ 1.14.第二十卷

瞪𥈆		宜作𧄼瞢。徒登反，下亡登反。《韻集》云：失臥極也。亦亂悶也。《論文》作憕𢝌，非也。

曲蟺		音善。《古今注》云：丘蚓也。一名䗕蟺。江東名寒蚓，善長吟於地中。江東謂爲歌女，或謂之鳴砌。《論文》作蟬，非體也。

曲僂		力矩反。《通俗文》：曲脊謂之傴僂。春秋宋《鼎銘》曰：一命而僂，再命而傴，三命而俯。杜預曰：俯恭於傴，傴恭於僂，身俞曲，恭益加也。《論文》作軁，或作瘻，並非也。

傎伏		又作𠑘、𧽍二形，同。丁堅反。《廣雅》：傎，倒也。謂反倒也。下古文踣，今作仆，同。蒲北反。《説文》：仆，頓也。謂前覆也。《論文》作顛伏，非體也。

是筏		《通俗文》作𦪑，《韻集》作撥，同。扶月反。謂編竹木浮於河以運物者也。

𤓲𢡠		於吝反。《三蒼》：印，信也。撿也。字從爪卪也。卪音節。下又作𢙺，同。昌志反。《通俗文》：私記爲幟。舊音皆與知、識同，更無別音。

○ 1.15.第二十一卷

船㵺		蒲佳反。《方言》：㵺謂之筏。南土名㵺，北人名筏。《論文》作椑，非體也。

髖骨		又作臗，同。苦桓、苦昆二反。《説文》：髖，髀上也。《埤蒼》：臗，尻也。

營壘		古文作覮，同。役瓊反。《三蒼》：營，衛也。部也。下又作垒，同。力癸反。軍壁曰壘，壘亦重也。

洟唾		古文𪖦，同。敕計反。《三蒼》：洟，鼻液也。《周易》：齎咨涕洟。自目曰涕，自鼻曰洟。《論文》從口作㖒，又作涕，並非軆也。

肪𦚻		府房反。肪，肥也，脂肪也。下先安反。《通俗文》：在腰曰肪，在胃曰𦚻。𦚻，脂也，謂腸𦚻脂也。《論文》作𦠐，非也。

腦胲		古才反。足大指也。案字義宜作解，音胡賣反，謂腦縫解也。《無上依經》云「頂骨无胲」是也。

窓向		又作、𤗉、𥦾三形，同。楚江反。正窓也。旁窓曰牖，以助明也。下許亮反。《三蒼》：向北出牖也。向亦窓也。《論文》作扄，古螢反。扄，鈕也，外閉者也。扄非今義。

衣祴		孤得反。相傳云謂衣襟也。未詳所出。

蹻足		丘消反。《蒼頡解詁》云：舉足行高也。《漢書》：蹻足。《文穎》曰：蹻，猶翹也。

○ 1.16.第二十五卷

軛靷		又作枙，同。於革反。《小爾雅》：衡，扼也。謂轅端壓牛領者也。

○ 1.17.第二十六卷

以繭		古文絸，同。古典反。蠺縈絲者也。《蒼頡解詁》云：繭未繰也。字從虫從糸䒥聲。䒥音眠。

日㬥		蒲穀反。㬥，曬也。《説文》：㬥，晞乾也。字從日從出從廾米字意也。

○ 1.18.第二十七卷

失獸摩羅		或言失收摩羅，此云煞子魚也。《善見律》譯云鰐魚，廣州土地有之。鰐，音五各反。

鱣魚		知連反。《爾雅》：鱣，大魚也。似鱏而短鼻，口在頷下。江東呼爲黃魚，長者二三丈。鱏，音徐林反。鼻長七八寸，重千斤。

興渠		此是樹汁，西國取之，以置食中。今有阿魏藥是也。

歧路		古文㟚、𨙾二形，同。渠宜反。謂枝別義也。《爾雅》：道二達謂之岐。謂岐道直出者。《釋名》：物兩爲岐，此道似之。《史記》「楊朱泣岐路」是也。

門閫		又作梱，同。苦本反。《説文》：梱，門橜也。《三蒼》：門限也。

戶樞		齒臾反。《廣雅》：樞，本也。《爾雅》：樞謂之椳。郭璞曰：謂門扉樞也。椳，音五迴反。

盈長		又作贏，同。弋成反，下除亮反。《字林》：贏，有餘也。《廣雅》：贏，益也。長，剩也。

祝詛		《説文》作詶，今作呪，同。之授反，下古文𥛜，同。側據反。《釋名》：祝，屬也。以善惡之辭相屬著也。詛，阻也，謂使人行事阻限於言也。

傎蹶		都賢反。傎，倒也。下又作𨇮，同。居月、巨月二反。蹶，仆也，亦頓也，前覆也。

○ 1.19.第三十八卷

鈆性		役川反。《説文》：鈆，青金也。《尚書》「青州貢鈆」是也。錫，銀鈆之間也。

竹篾		莫結反。《埤蒼》：析竹皮也。中國謂竹篾爲𥵨，𥵨音弥。蜀土亦然。

○ 1.20.第三十九卷

殨風		又作潰，同。胡對反。《説文》：殨，漏也。謂決潰㿈瘡也。《論文》作膭，肥膭膭也。膭非字體。又作膹，浮鬼反。《三蒼》：臛多滓也。膹非此義。

麋鹿		亡皮反。《説文》：鹿屬也。以冬至解角者也。

○ 1.21.第四十卷

火燧		又作隧，同。辭醉反。火母也。《世本》云：造火者，燧人也。因以爲名。

墟𪘽		去於反，下五各反。齒內上下肉也。

○ 1.22.第四十二卷

蔬食		所於反。《字林》：蔬，菜也。《爾雅》：蔬。郭璞曰：凡可食之菜通名曰蔬也。

因舫		甫妄反。《通俗文》：連舟曰舫。《爾雅》：舫，舟也。郭璞曰：併兩船也。又舫亦柎也。注云：水中筏也。

佉樓書		應言佉路瑟吒，謂北方邊處人書也。

○ 1.23.第四十三卷

執䂎		《字詁》古文䤸、䂎二形，今作𥎤，同。千亂反。《廣雅》：䂎謂之鋋。鋋，小矛也。鋋，音市延反。

褰衣		又作攐，丘焉反。《禮記》：暑無褰裳。鄭玄曰：褰，去也。

觀垣		宇煩反。《詩》云：太師維垣。《傳》曰：垣，牆也。《釋名》：垣，援也。人所依阻以爲援衛也。

○ 1.24.第四十六卷

執盾		食尹反。盾所以扞身蔽目也。以木自蔽，從目，象形，聲。《論文》作闌楯之楯，非體也。

俾倪		又作𢽛堄，二形同。普米反，下吾礼反。《廣雅》：俾倪、堞，女牆也。《埤蒼》：城上小垣也。《釋名》云：言於孔中俾倪非常事也。

器仗		祛冀反，下治亮反。《漢書》：制器械之品。應劭曰：內盛曰器，外盛曰械。一曰無盛曰器。仗，兵器也。五刃總名兵。人所執持曰仗也。

○ 1.25.第五十四卷

捷樹		《字詁》古文捷。今作接，同。子葉反。相接也。言接樹無根也。

殉腸		上辭俊反，下直良反。腸，肚也。

○ 1.26.第五十五卷

斑駁		又作辬，同。補顏反。《蒼頡篇》：斑，文皃也。雜色爲斑也。駁，不純色也。

卜筮		時世反。《禮記》：龜啜杕丆溏啜猬丅杕猬幰強埲檙寵媈掕桺槵丆屘媈懄猬擵丅帤渘抾渘涋丅猬幰丆揲溏庢孴丆愜抾啜㕛，故字從竹。揲音食列、余列二反。

○ 2.迦旃延阿毗曇

○ 2.1.第一卷

跋渠		亦言伐伽，此譯云部，亦品之別名也。

首廬		亦名室路迦，或言輸廬迦波，即度數。經皆以三十二字爲一輸廬迦，或名伽陀也。

○ 2.2.第三卷

貪餮		又作飻，同。他結反。《説文》：餮，貪也。《論文》或作饕，音他勞反。杜預注《左傳》云：貪財曰饕，貪食曰餮。

○ 2.3.第十七卷

戶𨷲		古文鑰，同。余酌反。《方言》：關東謂之鍵，關西謂之𨷲。

鍼筒		古文箴、針二形，今作鍼，同。支諶反。《説文》：所以用縫衣者也。

羠形		囚几反。《聲類》云：騬羊也。徐廣曰：羯羠並犍羊也。騬，音似陵反。

犛牛形		亡包反。西南夷長尾牛也。《論文》作猫，非體。

○ 2.4.第二十八卷

無替		他計反。《爾雅》：替，廢也。替，滅也。言滅絶也。

○ 2.5.第二十九卷

樂戇		都絳、呼貢二反。《字林》：愚也。謂貪飻無劑畔，味著無猒足，若於苦中，如駝食蜜也。《新經論》中譯爲「耽嗜者」是也。

○ 2.6.第三十卷

不孕		古文𣎜，同。餘證反。《説文》：裹子也。《廣雅》：孕，㑗也。含實曰孕。

禿騵		音元。《三蒼》：赤馬白腹曰騵。

三蕅		又作𦸲、藕二形，同。五口反。泉名也。依字，芙蓉根也。

沃焦		烏木反。案郭璞注《江賦》云：大壑在東海外。沃焦，海所瀉源水注處也。今取無窮極義也。

○ 3.舍利弗阿毗曇論

○ 3.1.第一卷

殉有		辭俊反。《蒼頡篇》：殉，求也。亦營也。

西軫		之忍反。《淮南子》曰：激軫之音。許叔重曰：軫，轉也。

閬風		力盎反。《廣雅》：崑崙虛有三山：閬風、枝桐、縣圃也。

愔愔		於針反。《聲類》：愔，和靜皃也。《三蒼》：性和也。

○ 3.2.第六卷

旋嵐		力含反。或作毗嵐婆，或言鞞藍婆，或作吠藍，或言隨藍，皆是梵之楚夏耳，此云迅猛風也。

認取		而震反。謂失物而認之者。認，記也。《論文》作仞，非體也。

醪酒		力刀反。《蒼頡篇》：膠謂有滓酒也。

○ 3.3.第七卷

䂎矛		粗鸞反。䂎，擲也。下又作𢦵、鉾二形，同。莫侯反。《論文》作竄牟二形，非體也。

○ 3.4.第十一卷

蓽豆		方蜜反。

○ 3.5.第十三卷

硾腳		又作縋，同。直僞反。《通俗文》：懸鎮曰縋。謂懸石硾之也。硾，下也。《論文》作錘，假借也。

呼呷		呼甲反。《説文》：呷，吸也。

浸淫		姉鴆反。侵也。侵淫者，轉大言之也。侵淫移徙處曰癬也。《釋名》：癬，瘡也。

蟆子		音莫。山南多饒此物，如蚊而小，攢聚映日，齧人作痕如手也。

車轢		力各、力的二反。輾，轢也。《説文》：車所踐曰轢也。

○ 3.6.第十四卷

癬皰		又作㿅，同。私淺反。《字林》：亁瘍也。案癬有亁濕兩種。《釋名》：㿅，徙也。移徙漸大也，故青齊謂癬爲徙也。《釋名》：癬，瘡也。

㿃下		又作䐭，同。竹世、丁計二反。關中音多滯。《字林》：赤利也。《釋名》云：下重而赤白曰㿃，言厲㿃而難差也。

螕蝨		補奚反。《説文》：螕，齧牛蟲也。今牛馬鷄狗皆有螕也。下所反。齧人蟲也。山東及會𥠻皆音色。

○ 3.7.第十九卷

緖分		辭與反。《説文》：緖，絲端也。謂端緖也。

稼穡		加睱反，下所力反。《字林》：種曰稼，收曰穡。《説文》：禾之秀實爲稼。一曰在野曰稼。

射的		都歷反。射堋曰埻。埻中木曰的。謂的然明見也。埻，之尹反。

○ 3.8.第二十一卷

㰆師		《埤蒼》作𩏄，又作排，同。蒲戒反。王弼注書作㰆槖㰆囊也。謂鍛家用炊火令熾者也。

○ 3.9.第二十二卷

骨皰		又作靤，同。輔孝反。小腫也。《説文》：皰，面生氣也。今取其義。《論文》作胞，或作疱、䶌二形，非也。

檯舉		徒來反。《通俗文》：舉振謂之檯。

襵皺		之涉、知獵二反。襵猶襵疊也，亦細襵也。

雚荻		胡官反。細葦也。《詩草木疏》云：葭菼名𦯠，至秋成則謂之雚。《夏小正》曰：葦未秀則不爲雚，秀以後爲雚。下又作藡，同。徒歷反。即薕荻也，堪爲薄者也。薕，古銜反。葭音加。菼，他敢反。𦯠，音五患反。

○ 4.俱舍論

○ 4.1.第一卷

俱舍		此譯云藏，則庫藏之總名也，而體是蠺繭，借以喻焉。

諒無		《字詁》今作亮同，力尚反。又《爾雅》云：諒，信也。知之信也。

宏曠		古文𡯮，同。胡萌反。宏，大也。《廣雅》：宏、曠，遠也。

逾之		今作踰，同。庾俱反。踰，越也，度也。

碩學		市亦反。《詩》云：碩人俁俁。《傳曰》：碩，大也。

紛梗		加杏反。謂紛亂梗歰也。梗，強也。又害也。

閼逢		今作遏，同。於達反。《爾雅》：歲陽也。在甲曰閼逢。閼，止也。李巡曰：言萬物鋒芒欲出，擁遏未通，曰閼逢。

涒灘		湯昆、湯干反。《爾雅》：歲名也。在申曰涒灘。李巡曰：言萬物皆循精氣，故曰涒灘。涒，單，盡也。孫炎曰：涒灘，萬物吐秀傾垂之貌也。

晷刻		古文𠷳，同。居美反。《説文》：晷，日景也。刻，漏刻也。

柔兆		《爾雅》：歲名也。在丙曰柔兆。孫炎曰：萬物柔婉有條兆也。李巡曰：言萬物皆垂枝布葉，故曰柔兆也。

強圉		渠兩、魚舉反。《爾雅》云：歲陽在丁曰強圉。又李巡曰：言萬物皆剛盛未通，故曰強圉。又孫炎曰：萬物皮孚堅者也。

絓南		胡卦反。案絓猶但是也。

諸冥		莫庭、莫定二反。《説文》：冥，幽也。幽，闇也。冥，夜也，夜无所見也。字從日從六，曰數十六日而月始虧冥也。冖聲。冖，音古螢反。

何負		胡可、曷多二反。《小爾雅》：何、揭，擔也。《廣雅》：何，任也。今皆作荷。

竅穴		口吊反。竅，孔也。《説文》：竅，空也。穴，土室也。

龜鼉		徒多反。《三蒼》：似蛟而大。《山海經》：江水足鼉。郭璞曰：似蜥蝪，大者長一丈，有鱗彩，可以爲鼓。《詩》云「鼉鼓逢逢」是也。字體從黽從單省聲。黽，音莫耿反。

鉤鵅		古侯反，下加額反。《爾雅》：怪鴟。犍爲舍人曰：謂鵂鶹也。南陽名鉤鵅。又作格。其鳥晝伏夜行，鳴爲怪也。又云：鵅，忌欺。郭璞曰：今江東呼鵂鶹爲忌欺，亦謂之鉤鵅，音格。《廣雅》：鵂鶹，鳩鴟也。亦怪鳥也。晝盲夜視，關西呼訓侯，山東謂之訓狐。《論文》作鴝，字与鸜同。音具揄反。鴝鵅鳥也。鴝非此義。

○ 4.2.第二卷

相㩌		扶未反。南人謂相撲爲相㩌也。

相磕		苦盍反。《説文》：磕，石聲也。今江南凡言打物破碎爲磕破，亦大聲也。

隙中		古文𡭽，同。去逆反。《説文》：隙，壁際孔也。《廣雅》：𨻩，別也。

鼓𡕏		桑朗反。《埤蒼》：鼓机也。《字書》：鼓材也。《論文》作顙。《方言》：顙，額也。東齊謂之顙。顙非此義。

執駐		古文住、尌、侸、逗四形，同。雉具、徵具二反。地獄受罪之名也。依字，《蒼頡篇》：駐，止也。《説文》：駐，馬立也。

眼瞼		居儉反。《字略》云：謂眼外皮也。

愞根		奴臥反。《三蒼》：愞，弱也。

三洲		之由反。《爾雅》：水中可居曰洲。孫炎曰：水有平地可居者也。《釋名》云：洲，聚也。人及鳥獸所聚息之處也。

○ 4.3.第四卷

住預		古文預、忬二形，今作豫，同。余據反。《蒼頡篇》：預，安也。又先辨也。逆爲之具，故曰預。《周易》：預，怠也。韓康伯曰：預以舒緩也。

𩑶尾		又作胡、𦙶二形，同。戶姑反。謂牛頷垂也。《詩》云「狼跋其胡」是也。《論文》作壷。《説文》：圓器也。壷非此用。

𨔛爲		古文递，同。徒禮反。《爾雅》：𨔛，迭也。郭璞曰：遞，更易也。《論文》作迭，徒結反。《方言》：迭，代也。二形通用，宜依字讀。

○ 4.4.第五卷

稻穰		如羊反。《廣雅》：稻穰謂之稈。又穰亦亂也。《論文》作蘘。蘘，荷菜名也。蘘非今義。

○ 4.5.第六卷

剡浮		以漸反。或云閻浮，或作譫浮，皆訛也。正言贍部。因樹爲名，舊譯云穢樹域。譫，音之含反。贍音時焰反。

耳璫		都堂反。《釋名》云：穿耳施珠曰璫。本出西戎也。

郊外		古包反。《司馬法》：王國百里爲郊。五十里爲近郊，百里爲遠郊。《白虎通》曰：王及諸侯必有郊者何？上則郊接天神，下則郊接諸侯。諸侯郊接鄰國也。

但橃		補達反。《廣雅》：撥，除也。棄也。

乘筞		古文冊、𥬰、𣌧三形，同。楚革反。筞，馬撾也。所以捶馬驅馳也。

舩人		述專反。《世本》：共鼓貿狄作舟舩。宋忠曰：黃帝臣也。《方言》：自關而西謂舟爲舩。《釋名》：舩，循也。謂循水而行也。《論文》作舡，呼江反，非此義也。

蜻蜓		《廣志》作蜻蜓，音青庭。《莊子》作蜻蛉。蛉，音力丁反。

𦆵出		在灾反。《廣雅》：𦆵，蹔也。《漢書》作𦆵，僅也，劣也，不久也。鄭玄注《禮記》作裁。《東觀漢記》及諸史、賈逵注《國語》並作財，隨作無定體。

衰耄		古文𠅸、耄二形，今作秏，同。莫報反。《禮記》：八十曰耄。鄭玄曰：耄，惽忘也。耄，亂也。

仍託		古文礽、䚮、扔三形，同。如陵反。《爾雅》：仍，乃也。又仍，因也。郭璞曰：謂因緣也。

沸撓		乃敎反。《廣雅》：撓，亂也。《説文》：撓，擾也。《聲類》：撓，攪也。

○ 4.6.第七卷

俾尸		比尔反。譯云肉團，或云成團。依字，俾，使也。

烈灰		力折反。《説文》：烈，火猛也。《廣雅》：烈，熱也。

含以		字體作唅，胡紺反。謂資人含與也。

次飴		又作𩞫、䬮二形，籀文作𩚇，同。弋之反。《説文》：米櫱煎也。《釋名》云：飴小弱於餳，形怡怡然也。餳，音似盈反。

要術		唇聿反。術，法也。又邑中道曰術。術，通也。无所不通也。

波扡		太何反。依字，扡，曳也。

○ 4.7.第八卷

呑故		土根、他田二反。《説文》：呑，咽也。《廣雅》：呑、咽，滅也。

病愈		古文癒，同。揄主反。《方言》：差、間，愈也。《説文》：瘉，病瘳也。

挂置		古文作卦，同。古賣反。《廣雅》：挂，懸也。

大浡		又作郣，同。蒲沒反。《上林賦》：滭浡密汨。《漢書音義》曰：水蹙縐緾聚之皃也。

萎燥		又作𣨙，同。於危反。《聲類》：萎，草木菸也。關西言菸，山東云蔫，江南亦言𣨙。方言也。下桑道反。燥，乾也。

不噎		於結反。《説文》：噎，飯窒也。窒音知栗反，塞也。《論文》多作咽，於見、於賢二反。咽，呑也。咽，喉也。咽非字體。

畟方		楚力反。謂正方也。

瞞陀		忘安反。依字，《説文》：平視也。

䥫鉆		奇沾反。依字，《説文》：䥫，鋷也。《蒼頡篇》：鉆，持也。鋷亦鑷字。

迴復		又作垘，同。扶福反。《漢書》：川塞谿垘。蘇林曰：垘者，伏深也。《宣帝紀》作澓，回水也。

至杪		彌遶反。木細枝謂之杪。《通俗文》：樹鋒曰杪。《方言》：杪，小也。郭璞曰：言杪者，稍微小也。

○ 4.8.第九卷

擐甲		胡慢、工患二反。《左傳》：擐甲執兵。杜預曰：擐，貫也。《國語》：服兵擐甲。賈逵曰：衣甲也。

儲蓄		直於反。《説文》：儲，待也。儲，具也。一曰蓄財也。下蓄，古文稸，同。恥六反。蓄，積也，聚也。

相要		於遙反。要，召也，呼也。要亦徼也。徼，求也。徼，音古堯反。

長取		除亮反。謂盈長也，亦餘剩也。

奩子		今作籢，同。力占反。《説文》：鏡匳也。謂方底者也。今江南有棊奩粉奩是也。正作匲。

開坼		《埤蒼》作𤖴，同。恥格反。《説文》：坼，裂也。《廣雅》：坼，分也。

竹笪		都達反。《説文》：笪，箬也。音若。箬，竹皮名也。郭璞注《方言》云：江東謂籧篨，直文而粗者爲笪，斜文爲𥳊。一名筕篖。宋魏之間謂簟粗者爲籧篨也。《説文》：籧篨，粗竹席也。或用蘆織也。

古貝		府蓋反。謂五色㲲也。樹名也。以花爲㲲也。

○ 4.9.第十卷

厭惡		烏路反。案惡猶憎也。《禮記》「吾惡用吾情」、《論語》「惡紫𡙸朱」皆是也。謂人心之有二取名好惡。好惡二音皆去聲也。

爲䧜		徒當反。《説文》：隄，䧜也。《埤蒼》云「長沙謂隄爲䧜」是也。隄，防也。防，止水者也。又障也。積土爲封限障水也。

郭邑		古鑊反。《蒼頡篇》：郭，城郭也。《公羊傳》曰：郭者，何恢郭也。《釋名》云：郭，廓也。廓落在城外也。邑，《周禮》：四井爲邑。鄭玄曰：方二里也。《左傳》：凡邑有宗庿先君之主曰都，無曰邑。

○ 4.10.第十一卷

生荑		弟奚反。《詩》云：自牧歸荑。《傳》曰：荑，茅之始生者也。

瘠田		古文𤹠、㾊、膌三形，同。才赤反。瘠，薄也，亦瘦也。

嘉苗		古文㤎，同。賈遐反。嘉，善也。《爾雅》：嘉，美也。

○ 4.11.第十二卷

坑穽		古文阱、汬二形，同。慈性反。《説文》：穽，大陷也。《廣雅》：穽，坑也。《三蒼》：穽謂穿地爲陷，所以張禽獸也。

揣觸		古文，同。初委反。謂測度前人也。江南行此音。又音都果反，揣，量也，試也。北人行此音。案論意，字宜作㨊，初委反。㨊，摸也。《通俗文》「捫摸曰㨊」是也。

庖廚		蒲交反。庖之言包也。裹肉曰苞。《説文》：庖，廚也。廚，庖屋也。《蒼頡篇》：主食者也。

水渚		之與反。《爾雅》：小洲曰渚。李巡曰：四方有水，獨高可處，故曰渚。《釋名》云：渚者，遮也。體高能遮水使從旁迴也。

穿窖		古孝反。《説文》：地藏也。

増足		子喻反。足猶成也。相足成也。

諂佞		丑斂反，下奴定反。希其意，道其言，謂之諂。《説文》：巧諂高財曰佞。又僞善曰佞也。

俗話		籀文作譮，古文作𦧵、䛋二形，同。胡快反。《廣雅》：話，調也。謂調戲也。《聲類》：話，訛言也。

○ 4.12.第十三卷

和穆		又作睦，同。亡鹿、亡竹二反。穆，和也，敬也。

薟苦		古文薟，今作蘞，同。理儉、理沾二反。《説文》：薟，白薟也。蔓生於野者也。

剌那		力達反。依字，剌，邪也。剌，乖戾也。字體從束刀。

○ 4.13.第十四卷

埃塵		烏來反。《通俗文》：灰塵曰埃。埃亦塵也。

跖下		之石反。《説文》：跖，足下也。今亦作蹠，躡也。今謂水不著也。

○ 4.14.第十六卷

學泅		《説文》汓，或從囚作泅，音似流反，謂浮水上也。江南言拍浮。

磔手		古文厇，同。竹格反。《廣雅》：磔，張也。磔，開也。《通俗文》：張申曰磔。《論文》作𨃥，未見所出。

一尋		古文𡬰，或作𠎅，同。似林反。謂人兩臂爲尋。《淮南》云：人脩八尺，尋自倍。故八尺曰尋也。

○ 4.15.第十七卷

所鎮		知陣反。《説文》：鎮，壓也。亦安也。《蒼頡篇》：鎮，按也。

串脩		古文樌、遦二形。詰幼文作慣，同。古患反。《爾雅》：串，習也。舍人曰：串心之習也。串口中也。

僻見		匹赤反。僻，邪僻也。謂爲事邪抂不中理也。

○ 4.16.第十八卷

雖跌		徒結反。《廣雅》：跌，差也。《字書》：失跖也。《方言》：跌，蹶也。郭璞曰：偃地也。

不躃		毗亦反。躃亦倒也。

○ 4.17.第十九卷

決度		唐各反。度，量也。揆度優量也。

馳動		直知反。《廣雅》：馳，奔也。《説文》：大驅也。疾馳曰走。

弋輪		又作杙，同。余職反。《爾雅》：樴謂之杙。注云：杙，橜也。樴，音徒得反。關中言阿樴，江南言椓杙也。

貢獻		古弄反。貢，廌也。《廣雅》：貢，上也。下虛建反。獻，進也。古者致物於尊者之前曰獻。

○ 4.18.第二十一卷

適心		尸亦反。《廣雅》：適，善也。謂善好稱人心也。

豪氂		又作毫，同，胡高反。下古文氂、䋱二形，今作𣮉，同，力之反。《漢書》《律曆志》云：不失毫氂。孟康注云：毫，兔毫也。十豪曰氂。《三蒼》：氂，毛也。今皆作氂理也。古字通用也。

聚落		慈孺反。《漢書》：學官聚曰序，郷曰庠。張晏曰：邑落名也。韋昭注：小郷曰聚。人所聚也。《廣雅》：落，居也。人所居也。《漢書》「無燔聚落」是也。

○ 5.出曜論

○ 5.1.第一卷

羽寶		宜作葆，又作䎂，同。補道反。謂合聚五色羽名爲葆。

𠯗嗽		古文㗱，又作唼，同。子盍反。《通俗文》：入口曰𠯗。下又作嗽，同。山角反。《三蒼》：嗽，吮也。《通俗文》：合吸曰欶。

鴟鵂		尺脂反，下許牛反。《爾雅》：怪鴟。舍人曰：一名恠鳥，一名鵂鶹。南陽名鉤鵅。

閃見		《字書》或作䀡，同。式冉反。《説文》：閃，窺頭皃也。

𣐥其首		古堯反。《説文》：倒首也。謂斷首倒懸於竿頭肆其辜也。字或作梟。《説文》：不孝鳥也。冬至日捕梟磔之。從鳥頭在木上。二形通用。

挻埴		式延反，下時力反。《字林》：挻，柔也。今言柔，挻也。亦擊也，和也，埴土也。粘土曰埴。《釋名》云：土黃而細密曰埴。埴，膩也。如脂之膩也。

以杼		又作䇡，同。除呂反。《説文》：機持緯者。即今筬也。

毗婆尸		此譯云種種見也。

操扙		粗勞反。《説文》：操，把持也。操，執也。

戢在		側立反。戢，斂也，聚也。《説文》：戢，藏兵器也。

○ 5.2.第二卷

蠅噆		子臘反。《説文》：噆，銜也。齧也。《莊子》「蚊䗈噆膚」是也。

叩地		苦後反。叩，擊也。

𥆒翳		還棧反。目內白翳病也。《論文》作完湮二形，非也。

烏鱡		於胡反，下又作鰂、鯽二形，同。才勒反。《埤蒼》：鰞鰂魚，腹中有骨，出南郡，背有一骨，闊二寸許，有鬐甚長，口中有墨，瞋則潠人。《臨海記》云：以其懷板含墨，故号小史魚也。

蟲齲		又作𤘐，同。丘禹反。《説文》：齲，齒蠹也。

靈柩		渠救反。《小爾雅》云：棺有屍謂之柩，空棺爲櫬。柩之言究。《白虎通》曰：柩之言久也，不久復變也。

陶河		字宜作掏，徒刀反。中國言掏河，江南言鵜鶘，亦曰黎鶘，《詩草木疏》云「一名掏河」是也。鵜亦作鴺。郭璞注《三蒼》音黎。又大奚反。

白鷺		《字書》作鸕，同。來故反。白鳥也。頭、翅、背上皆有長翰毛也。《論文》有作𩾥，胡骨反。

鸛雀		又作雚，同。古亂反。水鳥也。將陰雨即鳴也。

痱癗		又作𤷂，同。蒲罪反，下力罪反。痱癗，小腫也。今取其義。

自摑		宜作攫，俱縛反。攫，裂也，搏也。

骨幹		字體作䯎，同。古岸反。《廣雅》：䯎謂之肋。謂脅骨也。䯎，體也。

誇无		苦華反。《通俗文》：自矜曰誇。《謚法》曰：華而無實曰誇也。

瘡痍		古文戧、𠛂二形，今作創，同。楚良反。《説文》：創，傷也。下羊之反。《通俗文》：體創曰痍，頭瘡曰瘍也。

𨷲牡		亡後反。《説文》：插關下牡也。案爲牝牡所以封固關令不可開也。《論文》作母，非體也。

姦宄		古文𡧫、𠬚二形，同。居美反。《廣雅》：宄，盜也。《左傳》：在內曰姦，在外曰宄。一云：亂在內曰宄。《國語》：竊寶爲宄，因宄之財爲姦也。

湔浣		子田反。下古文澣，同，胡滿反。湔，洒也。浣，濯也。

向法次法		或言法次法向，謂無爲滅諦爲所向，有爲道諦爲能向。道諦次滅，故名次法，依道諦而行，亦言如説修行。

前庌		五下反。《廣雅》：庌，舍也。《説文》：堂下周屋曰廡，幽冀之人謂之庌。今言廳庌是也。

傷惋		烏喚反。《字略》云：惋歎驚異也。

括括		又作筈，同。古活反。《蒼頡篇》：聒，擾耳孔也。《廣雅》：聒，護也，驚也。《通俗文》：箭頭曰筈。《釋名》云：括，會也，與絃相會也。

憑俟		皮冰反。《三蒼》：憑，依也。下古文竢、𥏳、䇃三形，同。事几反。《爾雅》：俟，待也。

紖繫		又作䊶、絼二形，同。直忍反。謂牛鼻繩也。《廣雅》：紖，索也。

纓貫		於精反。《説文》：冠系曰纓。下古桓反。貫，穿也。《論文》作孆瑻二字，非也。

㝯客		奇驕反。《字林》：㝯，寄也。《廣雅》：㝯，客也。《論文》作僑。僑，高也。僑，才也。僑非此義。

○ 5.3.第三卷

燔燒		又作㸋，同。扶袁反。加火曰燔。燔，燒也。

於罝		古文𦋽、𦋾二形，同。子邪反。《爾雅》：兔罟謂之罝。郭璞曰：罝，遮也。遮取兔也。

潺潺		仕山、仕環二反。《字書》：潺湲，水流皃也。

蟄蟲		遅立反。《説文》：蟄，藏也。獸之淺毛若熊羆之屬亦皆蟄也。

○ 5.4.第四卷

親欵		又作歀，同。口緩反。《廣雅》：欵，愛也。《蒼頡篇》：欵，誠重也。《説文》：欵，意有所欲也。

愚憃		丁絳、傷恭二反。《蒼頡解詁》云：愚，無所知也。亦鈍也。憃，愚也。戇也。

頓躓		都困、陟示反。頓，前覆也。躓，不利也。躓，㝵也。

如孛		又作茀，同。蒲對反。人名也。

○ 5.5.第五卷

虎𠒊		又作𧱃、二形，同。徐里反。《山海經》：狀如牛，蒼黑色。《爾雅》：似牛。郭璞曰：一角，青色，重千斤。《説文》：如野牛，青色，象形也。

跳趠		達澆反。謂懸擲也。下敕挍、他吊二反。遠也。

詭嬈		居毀反。不實也，亦欺誑也。《字林》乃了反。《三蒼》：嬈，弄也。謂嬈擾戲弄也。

如㮣		古代反。《蒼頡篇》：㮣，平斗斛木也。江南行此音，關中工內反。

礧石		《韻集》音力輩反。謂以石投物也。今守城者下石擊賊曰礧。《論文》作雷，假借音也。

剗治		又作鏟，同。初眼反。《廣雅》：剗，削也。《聲類》：剗，平也。

䫌頭		普米反。《説文》：䫌，傾頭也。《蒼頡篇》：不正也。《廣雅》：䫌，邪也。《論文》作俾，非體也。

○ 5.6.第七卷

纂行		宜作偱，似均反。《説文》：偱，行也。《爾雅》：偱，自也。自，從也。案此亦與巡字略同。

不革		古文𦱤、、諽三形，同。古核反。革，更也，謂改更也。《説文》：獸去毛曰革。言治去毛變更之也，故字從囗。囗爲國邑，國三十年而法更別，取別異之意也。囗音韋。

蒭槀		古文𠣧，同。測俱反，下古老反。《小爾雅》云：稈謂之蒭，所以𩚅獸曰蒭。生曰生蒭，謂青槀也。《説文》：刈草也。《蒼頡篇》：槀，禾稈也。《論文》作蒿，非也。

○ 5.7.第八卷

譏蚩		居衣反。《廣雅》：譏，諌也。《説文》：譏，誹也。下充之反。《廣雅》：蚩，輕也。《蒼頡篇》：蚩，相輕侮也。諌音刺。

求賂		力故反。謂以財物與人曰賂。賂，遺也。

怨譖		側禁反。《廣雅》：譖，毀也。《三蒼》：譖，䜛也。一云：傍入曰譖。

泄出		思列反。泄，溢也，發也。亦泄，漏也。

爨之		籀文𤑖，同。七翫反。《三蒼》：爨，灼也。字從𦥑持𦈢。𦈢，甑也。冖爲竈口，廾以推柴內火字意也。廾音拱。

怗然		《字詁》今作惵，同。他頰反。《廣雅》：怗，靜也。謂安靜也。怗亦服也。

牛湩		竹用、都洞二反。《通俗文》：乳汁曰湩。今江南人亦呼乳爲湩。

敞治		又作𢾛，同。《説文》丈諍、丈莖二反。謂磨𢾛也。

八篅		市緣反，江南行此音。又上仙反，中國行此音。《説文》：判竹圓以成穀也。《論文》作簞，音丹，笥也。一曰小筐也。簞非此用。

黔毗		巨炎反。國名也。

企望		古文𠈮，同。祛豉反。《通俗文》：舉踵曰企。企亦望也。字從止。

○ 5.8.第九卷

培的		蒲來反。培，垣也。凡物有高下有絶加躡板曰培。擁土隄也。此應作埻的。諸尹反。《通俗文》：射堋曰埻，埻中曰的。

○ 5.9.第十卷

駏驉		巨虛二音，似騾而小，牛父馬子也。

穄栗		子裔反。《説文》：穄，穈也。似黍而不粘者。關西謂之穈。穈，音亡皮反。

䝁豆		又作𧰉、𥢒二形，同。勒刀反。《通俗文》：野豆謂之䝁豆也。形如大豆而小，色黃，野生，引蔓也。

如笮		側格反。案：笮猶壓也。今笮出汁也。《説文》：笮，迫也。

搋須		敕佳反，又敕皆反。人名也。

○ 5.10.第十一卷

右捽		存沒反。《説文》：手持頭髪曰捽。捽亦擊也。

擬我		魚理反。《字書》：擬，向也。《説文》：擬，比也。度也。《論文》作俟，非也。

六物		一僧伽梨，二鬱多羅僧，三安多會，四鉢多羅，五尼師檀，六針筒。

鼾聲		下旦反。《説文》：臥息聲也。《字苑》呼干反。江南行此音。

䏣蟲		《字林》：千余反。《通俗文》：肉中蟲謂之䏣，蠅乳肉中也。《論文》作蛆，子余反。蝍蛆也。

○ 5.11.第十二卷

孜汲		子辭反，下居及反。孜，急也。《廣雅》：孜、汲，遽也。《説文》：汲汲，急行也。

耳錘		直僞反。《方言》：錘，重也。

援盾		禹煩反，下食尹反。援，引也，攀援也。盾，排也。

栟直		補耕反。謂彈繩墨爲栟也。

○ 5.12.第十四卷

頷車		又作顄，同。胡感反。頤下也。《釋名》：頷，含也。口含物之車也。或曰輔車，其骨強所以輔持口也。或曰牙車，牙所載也。或言頰車，亦所載頰也。凡繫於車者皆取在下載上物也。俗名䫦車。音公盍反。吳會曰頷𩑶。𩑶，苦姑反。《論文》或作𩒷。

小凷		古文凷，今作塊，同。苦對反。《爾雅》：塊，堛也。土塊也。結土也。堛，音普逼反。

躓礙		音致。《通俗文》：事不利曰躓，限至曰礙也。

○ 5.13.第十五卷

左祍		而甚反。《蒼頡解詁》云：謂裳際所及交列者也。或云衣衿也。一名衭，音趺。

劍捊		扶流反。十六大國名也。

葵藿		呼郭反。葵，葉也，隨日者也。豆藿等皆是也。

誣笑		武于反。《説文》：誣，加言也。亦欺也。以惡取善曰誣也。

蹶躓		巨月、居月二反。《説文》：蹶，僵也。僵臥也。《廣雅》：躓，蹋也，頓也。

○ 5.14.第十六卷

迦藍浮王		或作迦利王，或言歌利王，正言羯利王，此云闘諍王也。

杼船		時汝、除呂二反。《廣雅》：杼，舀也。泄出也。舀，音弋紹反。卛，舀也。音九万反。《説文》：卛，杼漏也。

○ 5.15.第十七卷

掩博		戲也。用六箸六棊謂之六博。掩，圍棋也。《纂文》云：撲掩，跳錢戲也。俗謂之射意。一曰射數。又博戲，掩取財物也。

缹煮		方婦反。《字書》：少汁煮曰缹，火熟曰煮。

頑魯		力古反。《論語》：參也魯。孔安國曰：魯，鈍也。《論文》作𠧸，非體也。

○ 5.16.第十八卷

黤黮		烏感、他感反。《蒼頡篇》：黤黮，深黑不明也。《説文》：青黑也。

如圈		求晩反。《蒼頡篇》：圈，㩜類也。《説文》：養畜閑也。閑，闌也。

澆灒		又作𠵖、濺二形，同。子旦反。《説文》：水污灑也。《史記》「以五步之內以頸血濺大王衣」作濺字。

○ 5.17.第十九卷

梁棧		《三蒼》作碊，同。仕諫反。《説文》：棧，棚也。《通俗文》：板閣曰棧也。

搦箭		又作𢾼，同。女卓、女革二反。搦，捉也。《説文》：搦，按也。

泓然		一宏反。都盡也。《説文》：泓，下深大也。今取其義。

謾誕		莫諫反，下達坦反。《説文》：謾，欺也。不信也。誕，大也。不實也。

## 一切經音義卷第十八

○ 1.成實論

○ 1.1.第一卷

斲斧		古文作𦘣，同。竹角反。《説文》：斲，斫也。斲，斤也。

鈂扶		丈心反。外道名也。十二年隨佛始根熟者也。

○ 1.2.第四卷

䍤搦		又作沛，同。子禮反。《廣雅》：䍤，漉也。謂䍤出其汁也。《論文》作擠，子詣反。擠，排也。擠非此義。下女革、女卓二反。搦，捉也，握也。漉音祿。

疼痺		又作痋、𦙭二形，同。徒冬反。《聲類》作癑。《説文》：疼，動痛也。下方二反。《蒼頡篇》云：手足不仁也。《説文》：痺，濕病也。今言冷痺、風痺皆是也。

帽等		借音貌。貌，悶也。謂狀貌若死，因以名也。

藥石		攻病曰藥。下古人以石爲針，今人以鐵，皆謂療病者也。

鼓桴		案《詔定古文官書》枹、桴二字同體，音扶鳩反，鼓椎也。《説文》：枹，擊鼓柄也。

瓢杓		又作，同。毗遙反。《三蒼》：瓢、瓠，勺也。江南曰瓢㩬，蜀人言㩬蠡。下又作勺，同。是若反。可以斟食者也。㩬音羲，蠡音郎牴反。

眼篦		補奚反。《小學章》：篦，刷也。今眉篦、插頭篦皆作此。

○ 1.3.第五卷

相棖		又作樘、敞、𢾛三形，同。丈庚反。棖，觸也，亦嫽敞也。

○ 1.4.第六卷

桎梏		之逸反，下古祿反。在手曰桎，在足曰梏，謂杻械也。

如睫		《説文》作𥅴，《釋名》作，同。子葉反。目旁毛也。山東田里間音子及反。《論文》作𣰍、𣯮二形，非也。

○ 1.5.第七卷

鵽鳥		竹刮反。《爾雅》注云：今鵽大如鴿，或言如鶉，似雌雉，鼠腳，無後指，岐尾，爲鳥憨急，群飛，出北方沙漠地也。肉美，俗名突厥雀，生蒿萊之間。憨，音呼濫反。

○ 1.6.第九卷

舍廬		力居反。別舍也，亦寄止也。黃帝爲廬，所以避寒暑也。春秋去之，冬夏居之。

入支		只移反。此外道瓶，圓如瓠，無足，以三扙交之，支舉於甁也。諸經中或言執三奇立拒，或言三叉立拒皆是也。《論文》作鈘，非也。

金槍		千羊反。《蒼頡解詁》云：木兩耑銳曰槍。《説文》：槍，岠也。《論文》作鏘，非體也。

○ 1.7.第十卷

䂎矛		粗鸞反。䂎，擲也。下又作𨥨、𢦵二形，同。莫侯反。《説文》：矛長二丈也。

狗齩		又作䶧，同。五狡反，關中音也。《説文》：䶧，齧骨也。《廣雅》：䶧，齧也。江南曰齩。下狡反。

漩澓		似緣反。《説文》：回淵也。下又作復、垘二形，同。扶福反。垘，深也，亦迴水也。

栽𣖂		則才反。下古文𣡌、㮆、𣎴三形，今作櫱，同。五割反。《爾雅》：㮆，餘也，載也。言木餘載生㮆栽也。

○ 1.8.第十一卷

葷辛		許雲反。《蒼頡篇》：葷，辛菜也。凡物辛臭者皆曰葷也。

○ 1.9.第十二卷

孤煢		古文𡦐、儝二形，同。渠營反。無父曰孤，無子曰獨，無兄弟曰煢。煢，單也，煢煢無所依也。字從卂從營省聲。卂，音雖閏反。

暍死		又作𤸎、㷎二形，同。於歇反。《字林》：傷熱也。謂傷熱煩悶欲死也。又紅紫傷風日失色爲暍亦作此。

○ 1.10.第十五卷

不啻		施豉反。《蒼頡篇》：不啻，多也。

一桄		古文𤖖、𤗶二形，今作桄，同。古黃反。《聲類》作輄，車下撗木也。今車牀梯舉下撗木皆曰桄是也。

○ 1.11.第十六卷

猨猴		又作蝯，同。雨煩反。似彌猴而大，臂長，其色有黑有黃，鳴聲甚哀。《古今注》云：猨五百歲化爲玃，玃壽千歲。玃，音居縛反。

蟄蟲		遅立反。《説文》：蟄，藏也。獸之淺毛熊羆等亦皆蟄也。

○ 1.12.第十七卷

考撿		苦老反。考謂質覈之也，問也。

土封		甫龍反。起土爲界曰封。聚土者也。

則晞		又作烯，同。虛衣反。《字林》：晞，乾也。《方言》：晞也，暴也。北燕海岱之間謂暴爲晞。

用剗		又作鏟，同。初眼反。《說文》：平鐵也。《通俗文》：攻板曰剗。方刃施柄者也。

抱卵		字體作菢，又作勽，同。蒲冒反。《通俗文》：鷄伏卵。北燕謂之菢，江東呼蓲。蓲，音央富反。伏音輔又反。

㲉出		又作嗀，同。口角反。吳會間音哭。卵外堅也。尚在卵中謂之㲉。

○ 2.鞞婆沙阿毗曇論

○ 2.1.第一卷

𧿡芩		渠今反。人名也。

傅采		方務反。傅謂塗附也。傅藥、傅粉皆作此。《論文》作拊，麩主反。拊，拍也。非此用也。下且在反。采猶采色也。

○ 2.2.第三卷

摩儵		又作倐、𨁀二形，同。書育反。人名也。

鱣魚		古文䱳，同。知連反。大黃魚也。口在頷也。體無鱗甲，肉黃，大者長二三丈。江東呼爲黃魚是也。

如鍼		《字詁》文針、箴，合作鍼，同。支淫反。《廣雅》：針，刺也。《説文》：鍼，所以縫衣裳者也。

鞮伽		都奚反。謂苦種子也。

○ 2.3.第四卷

色膜		亡各反。《説文》：肉間膜也。《論文》從革作𩌧，非也。

騰書		徒登反。《説文》：騰，傳也。謂傳遽郵驛也。騰，乘也。《廣雅》：騰，奔也。疾也。

○ 2.4.第五卷

若瞟		普么反。一目病也。又《埤蒼》云：明察也。

若翳		《韻集》作瞖，同。一計反。《説文》：目病生翳也。《三蒼》：翳，目病也。《論文》作曀，風而陰曰曀。曀非字體也。

陰燧		古文作鐆、𤎩二形，今作，或作燧，同。辭醉反。陰燧出水，陽燧出火者。鐆，五石之銅精圓也。陰燧以鐵方也。

潭水		徒南反。亭水也。楚人名深爲潭。《論文》作澹，徒濫反，安也。澹非此義。

○ 2.5.第八卷

譏貶		居衣反。《廣雅》：譏，刺也。《説文》：譏，誹也。下古文𡬸，同。碑儉反。貶，損也，減也，亦墜也。

○ 2.6.第九卷

如弶		渠向反。《韻集》云：施羂於道曰弶。今田獵家施弶以取鳥獸者，其形似弓也。

禋佞		於人反。苦也。

彌佞		習也。

陀破		盡也。

陀羅破		道也。

○ 2.7.第十卷

道跡		又作蹟、跡二形，同。子亦反。足跡也。《論文》作跡、跤二形，非也。

○ 2.8.第十二卷

𢪛摸		無粉反。《字林》：抆，拭也。摸，𢱢也。𢱢，音桑各反。

鉤㧻		都角反。㧻，擊也，敲㧻也。敲，音苦交反。《論文》作琢，玉曰琢，非也。

樺皮		胡覇反。可以飾弓者也。

○ 2.9.第十三卷

千秋鳥鐵杷		又作，同。平加反。《方言》：把謂之渠挐。郭璞曰：有齒曰把，無齒曰朳。朳音八。今江南有齒者爲把。挐字從木，挐音女於反。

下晡		補胡反。《淮南子》云：日行至于悲谷爲晡時。謂加申時也。

○ 2.10.第十四卷

蚇蠖		齒亦反，下烏郭、於玃二反。《爾雅》：蠖，尺蠖。《方言》：尺蠖，又名步屈，一名尋桑。《纂文》云：吳人以步屈名桑闔。音古合反。一名蝍𧑙。𧑙，音子六反。

犎牛		周成《難字》作犎，音妃封反。《漢書》音封。此牛形小，髆上有犎也。

不眴		《列子》作瞬，《通俗文》作眴，同。尸閏反。《説文》：瞚，目開閉數揺也。服虔云：目動曰眴也。

鴝鵒		又作鸚，同。具俱反。下又作𪀙，同。以屬反。似反舌，頭有兩毛角者也。《山海經》、《公羊傳》並作鸛，音㩲。

蜀蟲		時燭反。《詩》云：蜎蜎者蜀。《傳》曰：蜀，桑蟲也，大如指，似蠺。《爾雅》「蚅，一名烏蠋」是也。

○ 3.解脫道論

○ 3.1.第一卷

叨佷		他勞反，下胡墾反。叨，貪也。《方言》：叨，殘也。《埤蒼》：叨，食也。《説文》：此俗饕字也。

裝捒		阻良、側亮二反，下師句反。今中國人謂撩理行具爲縛捒。縛音附，捒音戍。《説文》：裝，束也，裹也。

沮屈		才與反。《蒼頡解詰詁》：沮，漸也。敗壞也。《論文》作俎，側呂反。貯醢器也。一曰置肉机也。俎非此義。

○ 3.2.第二卷

麻䉽		《字苑》作叛，同。布滿反。餈類也。今米䉽、豆䉽皆作此。

○ 3.3.第三卷

𢫱𢬿		胡郎反，下胡戒反。《通俗文》：拘罪人曰𢫱。𢬿亦桁類也。

摒譡		卑政反，下都浪反。謂掃除也。《廣雅》：摒，除也。

噫噫		借音。於矜反。相答應聲也。

○ 3.4.第四卷

刪去		所姦反。《三蒼》：刪，除也。

衣帊		又作□，同。匹亞反。《廣雅》：帊，幞也。《通俗文》「兩複曰帊」是也。

痕跡		《纂文》作𦚣，同。胡根反。《通俗文》：瘡瘢曰痕也。

櫺窗		力丁反。《説文》：窗楯間子也。《通俗文》：疏門曰櫺。今窗櫺、車櫺皆是也。

䯘節		又作垸，同。胡灌反。《通俗文》：燒骨以桼曰垸。《蒼頡訓詁》：垸，以桼和之。今中國人言垸，江南言𩩞，音瑞。桼，古漆字。

摨狗		女皆反。人名也。依字，《韻集》：揩、摨，摩也。

麋生		字體作溦，忙悲反。《通俗文》：物傷濕曰溦。《論文》作麋，非體也。

狡獪		古卯反，下古文𤞳、𤞉二形，又作㹟，同。古快反。《通俗文》：小兒戲謂之狡獪。今關中言狡刮，訛也。

○ 3.5.第七卷

𧏺拘		羗句反。

霖婆		力金反。

哿栗		古我反。

鉢扡		土何反。

瘑痲		張揖《雜字》作瘑，《字書》作𤵑，同。古和反。《蒼頡篇》：𤵏，禿也。《韻集》曰：瘡，病也。春發者謂之燕疥，秋發者謂之鴈疥。

閟塞		鄙冀反。《詩》云：我思不閟。《傳》曰：閟，閉也。亦不從也。《論文》作秘，非體。

○ 3.6.第八卷

忿叱		齒逸反。《方言》：叱，呵怒也。陳謂之呵。案叱猶呵也。

濕觟		胡瓦反。應作黊，胡寡反。鮮明也。又物精不雜爲黊。

○ 3.7.第十卷

夾膝		古洽反。謂夾在兩邊也，近也。《三蒼》：夾，輔也。《説文》：夾，持也。夾，至也。

如荻		又作藡，同。徒歷反。即薕荻也。堪爲簿者也。薕，音古銜反。

○ 4.雜阿毗曇心論

○ 4.1.第一卷

牟尼		經中或作文尼，舊譯言仁，應云茂泥，此云仙。仙通內外，謂久在山林修心學道者也。

申恕		亦言申恕波林，此譯云實木林，謂貞實也。

軟中		正體作耎，同。而兗反。梵本言沒栗度，此譯言耎，柔弱也。

歰滑		又作濇，同。所立反。謂不滑也。字從四止。四止即不通字意也。《論文》作、歮二形，非體也。

天竺		或言身毒，或言賢豆，皆訛也。正言印度。印度名月。月有千名，斯一稱也。良以彼土聖賢相繼，開照群生，照臨如月，因以名也。一説云賢豆本名因陀羅婆他那，此云主處，謂天帝也。當以天帝所護，故世人号之耳。

弥離車		或作弥戾車，皆訛也。正言蔑戾車。謂邊夷無所知者也。

軍衆		居雲反。《字林》：軍，圍也。四千人爲軍，二千五百人爲師。字從勹。勹，音補交反。包車爲軍，帀𠂤爲師，皆字意也。

詰問		去質反。《廣雅》：詰，責也。《説文》：詰，問也。

華鬘		又作花，同。呼瓜反，下梵言磨羅，此云鬘，音蠻。案西域結鬘師多用蘇摩那花行列結之，以爲條貫，無問男女貴賤，皆此莊嚴，或首或身，以爲飾好。諸經中「天鬘」、「寶鬘」、「花鬘」、「市結鬘師」皆是也。《論文》作𩬞，非體也。

摶食		徒官反。《通俗文》：手團曰搏。《三蒼》：摶飯也。《論文》作揣，音初委反。測度前人曰揣。江南行此音。又都果反。《説文》：揣，量。故揣也，關中行此音，並非此義。

溉之		歌賚反。《説文》：溉，灌也。謂灌注也。

如晴		又作暒、殅二形，同。自盈反。謂不雨也。《聲類》：晴，雨止也。《論文》作𩄆，非也。

戶樞		齒臾反。門臼也。《爾雅》：樞謂之椳。郭璞曰：門戶扉樞也。《廣雅》：樞，本也。樞，機制動轉之主也。椳，音五迴反。

○ 4.2.第二卷

猗息		於蟻反。《説文》：倚猶依也。《廣雅》：倚，因也。謂因倚而臥也。字從人。《論文》作猗，一奇反。猗，美也。

躁動		又作趮，同。子到反。躁亦動也。躁，擾也。《論語》：言未及之而言謂之躁。鄭玄曰：謂不安靜也。《釋名》：躁，燥也。言物燥即動而飛楊也。

爲掉		徒吊反。《字林》：掉，揺也。《廣雅》：掉，振動也。《論》文作恌，非也。

心忌		渠記反。忌，難也，亦畏也。《説文》：忌，憎惡也。

爲嫉		古文𧪠、㑵、愱三形，同。自栗反。《楚辭》：故興心而嫉妬。王逸曰：害賢曰嫉，害色曰妬也。

懈怠		古賣反，下徒改反。《爾雅》：懈，怠也。《集注》云：懈者極也，怠者嬾也。《釋名》云：懈者解也，言骨節解緩也。

振旦		或作震旦，或言真丹，皆一也。舊譯云漢國。經中亦作脂那，今作支那。此無正翻，直神州之總名也。

猶豫		弋周反，下古文與，同。弋庶反。《説文》：隴西謂犬子爲猶。猶性多疑，在人前，故凡不決者皆謂之猶豫。又《爾雅》云：猶如麂，善登木。郭璞曰：健上樹也。

爲糜		亡皮反。糜，爛也。散壞也。

戶向		許亮反。《説文》：向，北出牖也。《廣雅》：窗、牖，向也。字從宀從口。宀，音亡仙反。

穬麥		瓜猛反。《説文》：穬，芒粟也。今呼大麥爲穬麥也。

拘屢		或作句盧舍，或云拘樓賖，此云五百弓，應言俱嚧舍。嚧，音犖俱反。謂大牛鳴音聲聞五里。八俱嚧舍爲一踰繕那，即四十里，古者聖王一日所行也。

中夭		於矯反。《説文》：夭，屈也。《廣雅》：夭，折也。《釋名》云：少壯而死曰夭，如取物中折也。字從大，象形不申也，不盡天年謂之夭，取其義耳。

○ 4.3.第三卷

屠羊		達胡反。《説文》：屠，刳也。《廣雅》：屠，壞也。案：屠，分割牲肉也。

司獵		《廣雅》：司，主也。《説文》：臣司事於外也。后爲司字意也。

聽訟		他定反。《周禮》：以五聲聽獄訟求情。一曰形聽，二色聽，三氣聽，四耳聽，五曰目聽，謂察是非也。《説文》：訟，爭也。

齋戒		古文作誡，同。古薤反。《易》云：以此齋戒。韓康伯曰：洒心曰齋，防患曰戒。《字林》：齋戒，潔也。齋亦齊也。《廣雅》：戒，俻也。字從廾持戈，以戒不虞也。廾又作拜，同。音拱字意也。

如陶		又作匋，同。大勞反。《三蒼》：陶作瓦家也。舜始爲陶。《世本》云：夏臣昌吾更增加也。《史記》：陶，瓦器也。案西域地多卑濕，不可爲窯，但累坏器露燒之耳。案此陶音爲得諸書，亦借音遙，字體作窯，燒瓦竈也。《通俗文》「陶竈曰窯」是也。

婆羅門		此言訛略也，應云婆羅賀磨拏，此義云承習梵天法者。其人種類自云從梵天口生，四姓中勝，故獨取梵名，唯五天竺有，諸國即無。經中梵志亦此名也。正言靜胤，言是梵天之苗胤也。

剎利		應言剎帝利，此譯云土田主也，謂王族貴種是也。

鞞舍		陛奚反。正言吠舍，此云坐，謂坐估也。案天竺土俗多重寶貨，此等營求積財巨億，坐而出納，故以名焉。

首陀		應言戍達羅，謂田農宦學者也。此等四族，國之大姓也。

以資		姉私反。《廣雅》：資，用也。取也，亦成也。

鬱單曰		或言鬱怛羅越，或作鬱多羅拘樓，或云郁多羅鳩留，正言鬱怛羅究溜，此譯云高上作，謂高上於餘方也。亦言勝洲鳩留，此云作，亦云姓，未詳何義立名。

閻浮提		或言剡浮洲，或言譫浮洲，或云贍部洲。閻浮者從樹爲名，提者略也。應言提鞞波，此云洲。譫，音之含反。

弗婆提		或言弗于逮，或言弗毗提訶，或云逋利婆鼻提賀。逋利婆，此云前。鼻提賀，此云離體。

瞿陀尼		或作俱耶尼，或云瞿耶尼，或言瞿伽尼，皆訛也。瞿，此云牛。陀尼，此云取與。以彼多牛，用市易，如此間用錢帛等。或云有石牛也。

茨𣘐		自資反。《爾雅》：茨，一名蒺䔧。郭璞曰：布地蔓生，細葉，子有三角刺人者也。

瘜肉		《方言》作𦞜，同。思力反。《説文》：瘜，奇肉也。《三蒼》：惡肉也。《論文》作息，非體也。

作摸		又作摹，同。莫奴反。規摸也。摸，法也。謂掩取象也。

○ 4.4.第四卷

言㧗		側買、子尔二反。《説文》：㧗，撠也。撠音居逆反，謂撠，撮取也。《通俗文》：掣挽曰㧗也。

乳嬰		而注反。《説文》：人及鳥生子曰乳。《三蒼》：乳，字也。字，養也。嬰，音於盈反。《三蒼》：女曰嬰，男曰兒。《釋名》云：人始生曰嬰兒。匈前曰嬰，投之嬰前而礼養之，故謂嬰兒也。

有扼		又作𩉴，同。烏革反。所以扼牛領者也。扼亦槅也。

泄漏		思列反。《廣雅》：泄，溢也。亦發也，漏也。

興渠		此言訛也，應言興舊。興宜借音嫣蠅反。出闍烏荼娑他那國，彼土人常所食者也。此方相傳以爲蕓薹，非也。嫣，音虛延反。又云此樹汁似桃膠，西國作食皆著之，今時阿魏藥是也。

蚖蛇		古文作螈。《字林》：五官反。蛇醫也。崔豹《古今注》：蠑螈，一名蛇醫。大者長三尺。其色玄紺，善魅人。一名螈。《漢書》云蚖。韋昭曰：玄黑蜥蜴也。經中黑蚖疑此物也，而不言毒害人，未詳其的是。諸經亦作虺，呼鬼反，毒蟲也，一身兩口，頭尾相似也。

○ 4.5.第五卷

飄薄		捕莫反。薄，迫也。風近迫之曰薄。

瘀壞		於慮反。《説文》：瘀，積血也。青瘀也。《廣雅》：瘀，病也。《論文》作淤，泥滓也。

所螫		書亦反。《説文》：蟲行毒也。關西行此音。又呼各反，山東行此音。䖧，知列反，東西通語也。

防邏		力賀反。戍屬也，謂遊兵以禦寇者也，亦循行非違也。

小迸		又作跰、𧻓、𧼲三形，同。補諍反。迸，散也，走也。江南言𧻓趲。趲音讚。

折樓蟲		一名尋桑，亦言蚇蠖，或云桑闔，或云步屈。

○ 4.6.第六卷

穌息		先胡反。《聲類》：更生曰穌。穌亦休息也。謂更息也。

登祚		徂故反。祚，位也。《國語》：天地之所祚。賈逵曰：祚，祿也。報也。

○ 4.7.第七卷

毗陀		或言韋陀，皆訛也，應言鞞陀，此云分也，亦云知也。四名者，一名阿由，此云命，謂醫方諸事。二名夜殊，謂祭祀也。三名娑磨，此云等，謂國儀、卜相、音樂、戰法諸事。四名阿闥婆拏，謂咒術也。四是梵天所説。若是梵種，年滿七歲，就師學之，學成即作國師，爲人主所敬。梵天孫毗耶婆仙人，又作八鞞陀。

所度		唐各反。度，量也。《廣雅》：度，揆也。亦測也。

支提		又名脂帝浮圖，此云聚相，謂累石等高以爲相，或言方墳，或言廟，皆隨義釋也。

○ 4.8.第八卷

脛骨		又作踁，同。下定反。《説文》：脛，腳胻也。胻，音下孟反。今江南呼脛爲胻，山東曰胻敞。敞，音丈孟反。脛胻倶是𦡀下兩骨之名也。《釋名》：脛，莖也。直而下如物莖也。

髖骨		又作臗，同。口桓反。《埤蒼》：臗，尻也。《説文》：臗，髀上也。《論文》作寛，非體。

髎骨		力遙反。《字林》：八髎也。《通俗文》：尻骨謂之八髎。《論文》作膫，脂膏也。膫非此用。

五穀		案《禮記》《月令》：天子春食麥。鄭玄曰：麥實有孚甲，屬木。夏食菽。菽，豆也。菽實孚甲堅全，屬水。季夏食稷。稷，五穀之長，屬土。土，中央。秋食麻。麻實有文理，屬金。冬食黍。黍秀舒散，屬火。皆順時而食之，以安其性也。

○ 4.9.第九卷

極鄙		補美反。鄙，惡也。《廣雅》：鄙、恥、羞，愧也。

所稟		補錦反。《説文》：稟，賜也。《廣雅》：稟，與也。

隄䧜		古文䧑，同。都奚反，下徒郎反。《説文》：隄，䧜也。《爾雅》：隄謂之梁。李巡曰：隄，防也，障也。《漢書》：無隄之輿。韋昭曰：積土爲封限也。

○ 4.10.第十卷

拘隣		《賢劫經》作居倫，《大哀經》作俱輪，或作居隣，皆梵言訛也。此譯云本際第一解法者也。經中尊者了本際是也。《普曜經》云：倶隣者，解本際也。阿若者，言已知。正言解了。拘隣亦姓也，此乃憍陳如訛也。《中本起經》云：初五人者，一名拘隣，二名頗陛，三名拔提，四名十力迦葉，五名摩男拘利也。

洋銅		以良反。謂煮之消爛洋洋然也。《三蒼》：洋，大水也。《爾雅》：洋，溢也。溢，衆多也，取其義也。

如拒		其呂反。此外道甁，圓如瓠，無足，以三扙交之，舉於甁也。諸中或作三奇立拒，或言三叉立拒，皆是也。

○ 4.11.第十一卷

飢饉		古文作𩚮，同。几治反，下奇鎮反。《爾雅》：穀不熟爲飢，蔬不熟爲饉。蔬，菜也。李巡注云：凡可食之菜皆不熟曰饉。又《春秋》《穀梁傳》曰：二穀不升曰飢，三穀不升曰饉，五穀不升謂之大飢。升，登也。登，成也。

呵梨勒		此云天主持來。此果爲藥功用至多，如此間人參、石斛等，無所不入也。

有𠧨		又作咎，同。渠九反。《廣雅》：咎，過也。惡也。字從人。咎，人各相違即成罪咎。又，二人同心，其利斷金。二人相違，其福成灾，字意也。古文以爲皐繇字。

撰集		《三蒼》作篹，同。助臠反。《廣雅》：撰，定。撰，亦述也。

申述		示聿反。述謂訓其義理也。又《廣雅》云：述也。《爾雅》：述，循也。循，行也。

○ 5.立世阿毗曇論

○ 5.1.第一卷

毗舍佉		或云鼻奢佉，此譯云別枝，即是氐宿，以生日所值宿爲名也。案西國多以此爲名。

鹿子母		梵言。蜜利伽羅，此云鹿。磨多，此云母。跛羅娑馱，此云堂，亦言殿也。舊云磨伽羅母堂者，訛略也。

嚘吼		於牛反，下呼狗反，皆聲也。

剡浮		以冉反。或云閻浮提，或作譫浮，又云贍部，皆梵音訛轉也。剡浮者，從樹爲名。提者，略也。應言提鞞波，此云洲。

瘤節		力周反。《通俗文》：肉胅曰瘤。謂肉起如木節者也。

至胛		又作甲，同。古狹反。《説文》：肩甲也。甲，髆也。次下宜作甲。

聳身		古文竦、𢥠、慫三形，今作聳，同。須奉、所項二反。《廣雅》：聳，上也。跳也。

尸陀林		正言尸多婆那，此云寒林。其林幽邃而且寒，因以名也。在王舍城側，死人多送其中。今總指棄屍之處名尸陀林者，取彼名也。

供贍		《聲類》或作𩟋，同。時焰反。助也。《字書》：贍，足也。謂周足也。

養𩚅		《説文》：囚志反。𩚅，糧也。《廣雅》：餧，𩚅也。《蒼頡訓詁》：𩚅，飽也。謂以食與人曰𩚅。《論文》作飴，弋之反，亦古字假借通用，非體也。

菱角		力徵反。《爾雅》：菱、蕨，麋。注云：即水中菱也。

○ 5.2.第二卷

溜墮		力救反。《蒼頡解詁》云：溜謂水垂下也。

路渚		之與反。《爾雅》：小洲曰渚。李巡曰：四方有水，獨高可居，故曰渚也。

犁鏵		古文菜、鏵二形，今作釫，《古文奇字》作鋘，同。下瓜反。犂刃也。《説文》：兩刃垂也。

江浦		匹戶反。《詩》云：省此淮浦。《傳》曰：浦，水涯也。

磨礪		《字詁》今作厲，同。力制反。《山海經》：崦嵫山多砥礪。郭璞曰：即磨石也。《尚書》：若金，用汝作礪。孔安國曰：砥細於礪皆可以磨刀刃也。砥音脂。

坑穽		古文阱、汬二形，同。慈性反。《廣雅》：穽，坑也。《説文》：穽，大陷也。《周禮》：壅人掌溝瀆澮池之禁，凡害於同稼者春令爲穽。鄭玄曰：謂穿地爲壍，所以禦禽獸，或超踰則陷之。

欹仄		又作㿲、𥀴、﨑三形，同。丘知反。不正也。《説文》：𢼨䧢，傾側不安也。不能久立也。

蜂蠆		丑芥反。毒蟲也。山東呼爲蠍，陝以西呼爲𧓵𧌐。音土曷、力曷反。

俾倪		又作𢽛堄二形，《三蒼》作䫌倪二形，同。普米、五禮反。《廣雅》：俾倪、堞，女牆也。《埤蒼》：城上小垣也。《釋名》云：俾倪，城上小垣也。言於其孔中俾倪非常也。亦言陴，言裨助城之高也。或云女牆，言其卑小，比之於城，若女子之於丈夫也。或名堞，取其重壘也。

寶柵		叉白反。《説文》：柵，編豎木也。《通俗文》：木垣曰柵。

泛漾		敷劍反，下翼尚反。案：泛漾，搖蕩也。

寶函		胡緘反。謂盛貯經書雜物等曰函。《論文》作涵，胡甘反。涵，潤澤也。涵非此用。

鸊鷉		蒲覓反，下他奚反。《方言》：野鳧小而好沒水中者，南楚之外謂之鸊鷉。其大者謂之鶻蹄。其膏可以瑩刀也。

水湔		又作㵶，同。子見反。《通俗文》：水傍沾曰湔。江南音子旦反。

自縋		又作硾，同。直僞反。《説文》：以繩有所懸鎮也。《廣雅》：縋，索也。鎮，笮也。

謳歌		又作慪，同。於侯反。《説文》：齊歌曰謳。《廣雅》：謳，喜也。《爾雅》：徒歌謂之謳。

柱礎		初舉反。《淮南》云：山雲蒸，柱礎潤。許叔重曰：楚人謂柱磶曰礎磶。音思亦反。

市厘		值連反。《禮記》：市厘而不征。鄭玄曰：厘，市物邸舍也。厘，居也。《方言》：東齊海岱之間謂居曰厘。

笳聲		或作葭，同。古遐反。今樂器中有笳，卷笳葉吹之，因以名也。

椽桷		馳宣反，下古學反。案椽桷榱橑，一物廣異名也。桷音角，榱音衰，橑音老。

池沼		之遶反。《蒼頡解詁》云：沼，池也。

○ 5.3.第三卷

花莟		又作菡，同。胡感反。謂花之未發者也。

○ 5.4.第四卷

提頭賴吒		或言提多羅吒，或言弟黎多曷囉煞吒囉，此譯云持國者，主領揵撻婆及毗舍闍，或云臂奢柘，謂餓鬼中勝者也。

迺至		奴改反。《爾雅》：迺，乃也。郭璞曰：迺亦乃字也。《蒼頡篇》：迺，往也，遠也。

毗留勒叉		或名毗離，或言毗樓勒迦，或言鼻溜荼迦，此譯云增長，主領弓槃荼及閉黎多。弓槃荼者，或云鳩槃荼，甕形，頗似冬瓜。閉黎多者，或名薜茘多，餓鬼中劣者也。

毗留博叉		或名毗樓博叉，或名鼻溜波阿叉，此譯云雜語，或言醜眼，主領龍及富單那。富單那者，是臭餓鬼中勝者也。

毗沙門		或言鞞舍囉婆拏，此譯云離聞，亦云普聞，或爲多聞。其王最富寶物自然，主夜叉及羅剎。夜叉，此云傷，謂能傷害人也。羅剎，或云囉叉娑。此云護土。若女則名囉叉斯。

○ 5.5.第五卷

旙幟		古文𢂴，同。昌志反。《通俗文》：私記曰幟。幟，幖也。《廣雅》：幟，幡也。《墨子》曰：幟長丈五，廣半幅。

周羅		此譯云小也，謂小髻也。

釜鍑		方目、甫救二反。《方言》：鍑或謂之鬲。《説文》：鍑如釜而口大。《三蒼》：鍑，小釜也。鬲音歷。

𢹍者		又作𢬾、𤬘二形，同。許宜反。《方言》：蠡或謂之𢹍。今江南呼勺爲𣟵。《三蒼》：䚙，勺也。《廣雅》：𤬘，瓢也。《論文》作㩘，非體也。

𤚩牛		音秦，《字略》云：牛名也。

褊吝		卑湎反。《説文》：褊，小也。《爾雅》：急，褊。謂急疾也。褊，陿也。

○ 5.6.第七卷

兵廝		又作㒋，同。思移反。《廣雅》：廝謂命使也。《字書》：廝，役也。謂賤役者也。《漢書》：廝與之卒。張晏曰：廝，微也。韋昭曰：拆薪曰廝，炊烹曰養也。

○ 5.7.第八卷

山磕		苦盍反。《説文》：石聲也。亦大聲也。今江南凡言打物碎爲磕破。

鐇斧		府袁反。《埤蒼》：鐇，鏟也。

如芟		所巖反。刈草也。《詩傳》曰：芟，除草也。

痛辢		力達反。《通俗文》：辛甚曰辢。《論文》作剌，非體也。

烹煞		普羹反。烹，煮也。《方言》：烹，熟也。嵩岳以南陳穎之間曰烹。《儀禮》：凡煮於鑊中曰烹也。

如㺗		察閑反。《埤蒼》：犬噬也。案噬猶齧也。字從犬。

四棱		力增反。《説文》：棱，柧也。柧音孤。《通俗文》：亦四方爲棱，八棱爲柧。

萪藤		苦和反。《南海志》云：萪，虅名。

陵鯉		閭蒸反。鯪，鯉魚名也。有足，出南方，陸居也。

或獺		他曷、他鎋二反。形如小犬，水居，食魚者也。《論文》作狚，都達反。獸名也。狚非此用也。

或蝟		又作彚，同。于貴反。有兔蝟、鼠蝟等也。

褫皮		敕尔、直紙二反。《廣雅》：褫，奪也。《説文》：奪衣也。今謂奪其皮也。

竹笪		都達反。《説文》：笪，箬也。箬音若，竹皮名也。郭璞注《方言》云：江東謂籧篨。直文而粗者爲笪，斜文者爲𥳊。一名筕篖。𥳊音癈。筕胡郎反。篖音唐。

掐齧		口狹反。爪傷曰掐。《韻集》作㓣，口洽反，入也。

鐵艚		又作槽，同。在勞反。《聲類》：槽，𩚅豕器也。

舂䑗		尸容反，下徒朗反。《世本》：雍文作舂杵。黃帝臣也。《廣雅》：䑗，舂也。《韻集》云：䑔，䑗米也。今中國言䑔，江南言䑗。《論文》作蕩，非體也。䑔音伐。

酪㼚		又作堽，同。古郎反。《方言》：㼚，罌也。今江東通言大瓮爲㼚。

腦濺		又作灒，同。子旦反。《三蒼》：灒，污灑也。江南言灒，山東言湔。音子見反。

煎炒		古文𩱦、、焣、𤌉四形，今作𩱂。崔寔《四民月令》作炒，《古文奇字》作，同。初狡反。《方言》：熬、焣、煎、𤌈，火乾也。《説文》：熬也。

利丳		《字苑》初眼反。謂以籤貫肉炙之者也。籤，音且廉反。

鼉鰐		大何反，下五各反。《廣雅》：鰐魚名也。長二丈餘，有四足，似鼉，齒至利，有禽鹿入水，齧腰即斷。

頸鴉		於牙反。白頭烏也。關中名阿雅。《爾雅》：鸒𪆁鵯居。郭璞曰：雅，烏也。小而群飛，腹下白者。江東呼爲鵯鳥。鵯音匹。

鷹鶚		五各反。摯猛之鳥也。《山海經》：狀如雕而黑，白首，赤足喙。

匕首		補履反。劍名也。《周禮》《考工記》云：匕首，劍身長三尺，重二斤一兩，輕而便用也。其頭似匕，因曰匕首。《史記》「荊軻左執匕首」是也。

木杮		麩癈反。《蒼頡篇》：杮，札也。《説文》：削木朴也。江南名𣐈，中國曰札，山東名朴。豆札。朴，音平豆反。

鐵杙		余職反。《爾雅》：樴謂之杙。郭璞曰：杙，橜也。《論文》作弋，非體也。

鴆煞		除禁反。《山海經》：女几之山多鴆。郭璞曰：大如雕，紫綠色，長頸，赤喙，食蛇也。以羽畫酒即煞人也。

徇令		辭俊反。徇猶巡也。《爾雅》：徇，遍也。《説文》：徇，行示也。徇亦循也。字從行，音恥亦反。

鍊鐵		又作煉，同。力見反。《説文》：鍊，治金也。鐵爲黑金也。

○ 5.8.第九卷

或瘻		力闘反。《説文》：頸腫病也。今腋下隱處皆有，中有蟲也。

風痺		必二反。《蒼頡篇訓詁云》：手足不仁也。《説文》：濕病也。痺，不能行也。今言冷痺風痺也。

瘭疾		卑遙反。癰成也。《埤蒼》：瘭，疽也。《説文》：瘭疽，久癰也。

仆地		古文踣，同。蒲北反。《説文》：仆，頓也。謂前覆也。

○ 5.9.第十卷

相㩌		扶味反。南人謂相撲爲相㩌也。

吹篪		又作䶵、竾二形，同。除離反。《説文》：管有七孔。《世本》：蘇辛公作篪。

水苔		徒來反。謂水中魚衣綠色生水底者也。亦可以爲紙。

湴泥		又作淜，同。排咸、白監二反。無舟渡河也。《説文》：涉渡水也。《玉篇》皮冰反。

則凹		《蒼頡篇》作䆘，同。烏狹反。《字苑》：凹，陷也。

○ 6.尊婆須蜜所集論

○ 6.1.第一卷

摩渝		以朱反。人名也。依字，渝，變也。

瞠尔		敕行反。《蒼頡篇》：瞠，直視也。

懿乎		於冀反。《爾雅》：懿，美也。字從壹，恣省聲。《論文》作，訛誤久矣。

跋橙		丈萌反。

揥婆		他計反。

箭括		古活反。《釋名》云：箭，進也。其本曰足。其體曰幹，其末曰括。括，會也，與弦相會也。括旁曰叉，形似叉也。

○ 6.2.第二卷

洿沙		一胡反。大曰潢，小曰洿。《説文》：洿，濁水不流池也。

門梱		又作閫，同。苦本反。《禮記》：外言不入於梱。注云：梱，門限也。

牙皰		彭孝反。《説文》：面生熱氣也。今取其義。《論文》作雹，非也。

虵虺		古文虫、螝二形，同。呼鬼反。毒蟲也。《韓非子》曰：蟲有虺者，一身兩口，爭食相齧，遂相煞也。

檀嚫		或言達嚫。叉覲反。此云財施。報施之法名曰達嚫。又案《西域記》云：正云達櫬拏，或云馱器尼。以用右手受他所施，爲其生福，故從之立身。

○ 6.3.第三卷

門閾		古文𨵨，同。吁域反，又音域。《爾雅》：柣謂之閾。郭璞曰：門限也。柣，音田結反。

礭然		又作碻、塙二形，同。口角反。《周易》：夫乾礭然易矣。韓康伯曰：礭然，堅皃也。《論文》作攉，非體也。

曩昔		奴朗反。《爾雅》：曩，久也。猶往久古昔也。

澡盥		公緩反。《説文》：澡手也。凡洒物皆曰盥，不但手也。

怨仇		古文逑，同。渠牛反。怨耦曰仇。《爾雅》：仇、讎，匹也。

○ 6.4.第四卷

戢不		阻立反。《三蒼》：戢，聚也。《説文》：戢，藏也。戢，斂也。

緹麗		他禮反。木名也。

○ 6.5.第五卷

驃騫		脾妙反，下去焉反。三昧名也。

涓涓		古玄反。《字林》：水小流㳙㳙然也。

所遏		古文閼，同。於曷反。《爾雅》：遏，止也。謂逆相止爲遏。遏亦遮也。

暐暐		宜作煒，于匪反。《説文》：煒，盛明皃也。亦赤也。

○ 6.6.第六卷

愚贛		竹巷反。李登《聲類》、《韻集》音丑巷反。贛亦愚也。

頑魯		五鰥反，下力古反。《論語》：參也魯。孔安國曰：魯，鈍也。《論文》作𠧸，非體也。

邠坁		府貧反。下古文𡊆，同。直飢反。此言訛也，正言賓荼馱寫耶，此云團與。舊譯云給孤獨，猶是須達多之別名也。須達多，此云善與。

盟誓		靡京反。《禮記》：諸侯莅牲。凡國有疑，會同則常其盟。約之大事曰盟。

麑鹿		又作麛，同。莫奚反。《爾雅》：鹿，牝麚。其子麛。麚音加。

使吮		似兗反。《韻集》音弋選反。《説文》：吮，嗽也。

○ 6.7.第七卷

躇步		直於反。躊躇，躑躅也，亦猶豫也。躊音直流反，躅音馳録反。

○ 7.法勝阿毗曇論

○ 7.1.第二卷

辮髮		《三蒼》亦編字，同。蒲典反。《説文》：辮，交織也。

係在		古文継、繫二形，同。古帝反。《説文》：係，結束也。亦相係嗣也。

○ 7.2.第三卷

慣習		又作串、摜、遦三形，同。古患反。《爾雅》：串亦習也。舍人曰：串心之習也。

裹孕		《三蒼》云：古文懷孕字。下古文𣎜，同。餘證反。《説文》：孕子也。《廣雅》：孕，㑗也。謂孕子也。含實曰孕，字從子乃聲。

○ 7.3.第六卷

眼眵		充支反。《説文》：𧂝，兜眵也。今江南呼眵爲眵兜也。𧂝，音莫結反。《論文》作𥄏，非也。

○ 8.四諦論

○ 8.1.第一卷

泅水		古文作汓，同。似由反。《説文》：泅謂水上浮也。今江南謂柏浮爲泅。

氣瘶		蘇豆反。《説文》：癩，氣逆也。《蒼頡篇》：齊部謂瘶曰欬。欬音苦代反，江南行此音。起志反，山東行此音。

○ 8.2.第二卷

噤塞		又作唫，同。渠錦、巨蔭二反。《説文》：噤，口閉也。

射堋		音朋。《字略》云：射的也。亦即射𨸳，音徒果反。

○ 8.3.第四卷

調笴		工旱反。《字林》：笴，箭莖也。《論文》幹、竿二形，非也。

馭車		今作御，同。魚據反。駕馭也，謂指麾使馬也。凡言馭者，所以驅之也，內之於善也。

○ 9.阿毗曇心論

○ 9.1.第四卷

兜率哆		殆我反。經中或作兜駃多，或言兜率陀，皆訛也。正言覩史多，此云知足天，又云妙足也。

梵富樓		初禪第二天也。此云梵前益天，在梵前行，恆思梵天利益，因以名也。舊言梵先行天，亦言梵輔天也。先行輔梵王也。

○ 10.分別功德論

○ 10.1.第一卷

比較		古文攉，同。古學反。較，量也。較，明也。攉猶粗略。

晧大		《三蒼》古文顥，同。胡老反。晧亦廣大也，光明也。

毗齊		蒲西、扶脂二反，下昨迷反。《説文》：毗，人齊也。《論文》作𦘺，非也。

地肥		扶非反。刧初時地脂也，亦名地味。《論文》作𦡕，非也。

案如		於旦反。案，察行也，亦瞻視也。一曰：案，尋也。

呈佛		馳京反。呈，見也，謂示見於佛也。《論文》作程法之程，非體也。或作侱，非也。

弓矢		又作𠓡，同。尸旨反。《三蒼》：矢，箭也。古者夷牟初作矢。

闚𨵦		又作𥨖，同。丘規反，下弋珠反。《説文》：窺亦視也。

○ 10.2.第二卷

訾哉		又作𤺒，同。紫斯反。訾，量也。《説文》：訾，思也。

𥹁哉		字宜作𦥬、𥽿二形，同。子各反。《説文》：䊪一斛舂取九斗曰𥽿。《三蒼》注云：𥽿，精米也。今江南謂䑔米爲𥽿。䊪音賴。《論文》作𥹁，非體也。

汪水		烏黃反。《通俗文》：亭水曰汪。汪，池也。《説文》：汪，深廣也。

自刎		古文歾，同。亡粉反。《公羊傳》云：公遂刎脰而死。何休曰：刎，割也。脰音豆也。

婆南		或言和南，皆訛也。正言槃淡，此譯云我禮也。

繕埴		市戰反，下市力反。繕，治也。埴，黏土也。謂和治土也。

匈匈		許恭反。匈匈，沸閙之聲也。《漢書》「匈匈，數千人聲」是也。《論文》從水作洶，非也。

斗藪		又作擻，同。蘇走反。郭璞注《方言》曰：斗藪，舉也。《通俗文》：斗藪謂之豰𣫎。《難字》音都穀反，下蘇穀反。《論文》作抖捒，非體也。

不革		古文𠦶、、諽三形，同。古核反。革，更也，謂獸皮治去毛變更之也。字從三十從囗。囗爲國邑，國三十年而法更別，取別異之意也。囗音韋也。

暨今		《聲類》古文臮，同。其器反。《左傳》：猶懼不暨。注云：暨，至也。

○ 10.3.第三卷

應敘		辭與反。《説文》：敘，次第也。《爾雅》：敘，緖也。謂端緖也。

酬酢		又作醻。《蒼頡篇》作詶，同。市周反。主答客曰酬，客報主人曰酢。

森森		所金反。《説文》：木長皃也。今取其義。

怏然		於亮反。《蒼頡篇》：怏，懟也。亦怏然心不伏也。

湔浣		上子田反，下胡滿反。《三蒼》：湔，濯也。浣，洗也。

啾吟		子由反，下牛金反。《蒼頡篇》：啾，衆聲也。《説文》：啾，小兒聲也。吟，歎也，諷詠也。《論文》作噖，非也。

○ 10.4.第四卷

繁衍		扶袁反，下以善反。繁，多也，盛也。衍，水流長也。

銓量		且泉反。《漢書》應劭曰：銓，權衡也。量斗斛也。韋昭曰：銓，稱錘也。

○ 11.甘露味阿毗曇論

○ 11.1.上卷

魯𩿊		此古歡字，音呼官反。此應作臈，羅盍反。

心寇		口候反。《尚書》：寇賊姦宄。范寧《集解》曰：謂羣行攻剽者。今取其義。《説文》：寇，暴也。《廣雅》：寇，抄也。字從完從支。剽，音匹妙反。

忮收		支豉、紀致二反。依字，忮，害也。

○ 12.辟支佛因緣論

○ 12.1.上卷

一襲		辭立反。《史記》：賜衣一襲。《音義》曰：衣禪複具爲一襲。禪音丹。

不恤		又作䘏，同。須律反。《爾雅》：恤，憂也。亦收也。謂與人財物振恤之也。

瀑長		蒲報反。《蒼頡篇》：水濆起曰瀑也。

勃逆		古文誖、愂二形，同。補潰、蒲沒二反。《廣雅》：愂，亂也。亦逆也，惛也。

瞤動		古文䀏，同。而倫反。《説文》：目揺動也。今謂眼瞼掣動爲瞤也。

親昵		又作暱，同。女栗反。《爾雅》：昵，近也。郭璞曰：謂相近也。亦親也，私昵也，亟也。親昵亦數也。亟，音祛記反。

犛牛		亡包反。西南夷長髦牛。《論文》作猫，非體也。

若詶		《蒼頡解詁》云：詶亦酬字。詶，報也。

扣劍		音叩。

○ 12.2.下卷

鉤挂		古駡反。《廣雅》：挂，懸也。

曼王		莫槃反。今高昌人謂聞爲曼。《説文》：聞，知聲也。

圖之		達胡反。圖，議也，亦計也。《爾雅》：圖，謀也。謂謀謨也。《廣雅》：圖，度也。

危惙		知劣反。《聲類》：惙，短氣皃也。惙惙亦憂也。

援助		禹眷反。謂依據護助之言也，籬援也。取其義矣。

財賄		古文𧶅，同。呼罪反。《通俗文》：財帛曰賄。《周禮》：通貨賄。鄭玄曰：金玉曰貨，布帛曰賄。

微服		無非反。隱行也。《爾雅》：幽、匿、蔽，微也。郭璞曰：謂逃竄也。

矗直		敕六反。謂端直也。

律車		或作離車子，或作栗唱，或作離昌，皆梵言訛也。正言栗呫婆，此云仙族王種。呫音昌業反也。

○ 13.三法度論

○ 13.1.下卷

剉持		且臥反。《説文》：剉，折傷也。案剉猶斫也。

㖑喚		呼戒反。《韻集》作㖑，㖑，訶也。《蒼頡訓詁》作唉，恚聲也。《通俗文》作䛥，大語也。㖑猶㖑咄、喚㖑皆是也。

噫氣		乙戒反。《説文》：噫，出息也。

○ 14.十八部論

底舸		古我反。此山名，出律主居處也。

芿山		而證、而蒸二反。山名也，亦律主居處也。

○ 15.明了論

竝起		又作並，同。蒲鯁、蒲茗二反。《爾雅》：並，併也。併，音蒲茗反。

布沙他		或作逋沙他，此云增長。謂半月叉磨增長戒根。叉磨，此云忍，謂容恕我罪。舊名懺者，訛略也。

㰚墻		又作籬、杝二形，同。力支反。《通俗文》：柴垣曰㰚。《釋名》云：以柴作之，疏離離然也。

○ 16.隨相論

埏埴		尸延反，下時力反。挻，柔也，擊也，和也。埴，土也。黏土曰埴。《釋名》：土黃而細密曰埴。埴，𡑌也。粘昵如脂之𡑌也。

生樝		側家反。榠，樝也，似烏勃，形大如椀，味澀酢，不可多噉。《論文》作査，非體也。

漱糗		所霤反，下丘久反。今江南言林琴柰熟而粉碎謂之糗。

三辢		《字苑》作𦳫，同。盧葛反。《通俗文》：辛甚曰辢。江南言辢，中國言辛。《論文》作剌，乖戾也。剌非字體也。

## 一切經音義卷第十九—賢聖集傳

○ 1.佛本行集經

○ 1.1.第一卷

迦蘭陀鳥		或言柯蘭陀，或作迦蘭馱迦，或云羯蘭鐸迦，皆梵音輕重也。此譯云好聲鳥。案《外國傳》云其形似鵲，但此鳥羣集，多栖竹林。昔有國王於林睡息，蛇來欲螫，鳥鳴覺之。王荷其恩，散食養鳥，林主居士遂從此爲名，名迦蘭馱迦。舊安外道，後奉如來也。

耆那		或言視那，或作嗜那，此譯云勝，言最勝也。

牀鋪		普胡反。《廣雅》：鋪，陳也。鋪，布也。亦舒也。《禮記》「鋪几筵」是也。

記別		碑列反。分，別也。舊經多言印駐。經文從草作莂，非也。

毗盧		或云吠嚧遮那，或言鞞嚧柘那，此譯云遍照。書無嚧字義，安一口爲別。盧音宜犖俱反。

首陀婆娑		或云𥝰陀婆娑。私陀、首陀，此譯云淨。婆娑，此云宮，亦言舍，或言處。即五淨居天是也。

○ 1.2.第二卷

誕育		達坦反。《詩》云：誕彌厥月。《傳》曰：誕，大也。箋云：大矣后稷。云在其母終人道十月而生也。

層閣		子恆、字恆二反。《説文》：重屋也。《山海經》言雲蓋三層。郭璞曰：層，重也，亦累也。

溘然		口合反。《楚辭》：寧溘死以流亡。王逸曰：溘猶奄也。《廣雅》：溘，依也。

必栗		《纂文》云：必栗者，羌胡樂器名也。經文作篳篥。

舐欶		古文舓、虵二形，今作狧，又作舐，同。食尔反。以舌取食也。下又作嗽，同。所角反。《通俗文》：含吸曰欶。《三蒼》：欶，吮也。吮，音似兗反。

○ 1.3.第三卷

埏主		以旃反。八埏之主也。《漢書音義》曰：八埏，地之八際也。

巷術		唇聿反。《蒼頡篇》：邑中道曰術。道，路也。

抴我		夷世反。又作曳。《廣雅》：曳，引也。《説文》：曳，申也。牽也。

○ 1.4.第五卷

鵁鶄		音交精，鳥名也。一名鵁鸕。此鳥出蔓聯山，羣飛，如雌鷄，似鳧，高足。江淮間畜之可以用厭火也。

𪚺鼇		吾高反。《字林》：海中大𪚺也。力負蓬瀛壺三山是也。

白鷺		《字書》作鸕，同。來素反。白鳥也。頭翅背上皆有長翰毛。江東取爲睫離，曰白鷺縗。

鸕𪇔		郎都反，下又作鷀，同。才資反。《字林》：鸕𪇔似鷁而黑，水鳥也。㭰頭曲如鉤，食魚。此鳥胎生，從口內吐出，一產八九。中國或謂之水鴉。鷁，音五歷反。

○ 1.5.第六卷

苑囿		于救反。《字林》：有垣曰苑，無垣曰囿。囿亦禁苑也。

庶幾		《爾雅》：庶幾，尚也。庶又幸也。郭璞曰：庶幾，僥倖也。庶，冀也。幾，倖也。冀倖於善道也。幾亦微也。

○ 1.6.第七卷

嵬㠑		午迴反，下徂隗反。《説文》：高而不平也。㠑，山皃也。

舐啜		時悅反。《説文》：啜，嘗也。《爾雅》：啜，茹也。郭璞曰：啜者，拾食也。《通俗文》作𠽶。今通謂細食物曰啜。

阡陌		且田反。《風俗通》曰：南北曰阡，東西爲陌。《廣雅》：陌，道也。《史記》：秦孝公壞井田，開阡陌也。

鑒於		《字書》作鍳，同。古鑱反。《廣雅》：鑒，炤也。鑒謂之鏡。《詩》云：我心匪鑒。《傳》曰：鑒所以察形也。

懷孕		古文𣎜，同。夷證反。《三蒼》：孕，懷子也。《廣雅》：孕，㑗也。字從子乃聲。

嵐毗		力含反。或言流毗尼，或言林微尼，正言藍軬尼，此云塩。即上古守園婢名也。因以名園。飯那，此云林，或譯云解脫處，亦云滅，亦名斷。軬音扶晩反也。

鞌隥		都鄧反。馬鞌上隥也。登馬所躡者也。經文作鐙，古燈字也。

鏗鏘		又作銵，同。苦耕反。下又作瑲，同。且羊反。《廣雅》：銵鏘，聲也。案《禮記》：子夏聽其鏗鎗。音且羊反。《字林》叉衡反。《埤蒼》云：鎗，金聲也。

勁勇		居盛反。《字林》：勁，強也。字從力巠聲。巠，音古定反。

色虹		胡公反。郭璞《爾雅音義》云：虹雙出鮮盛者爲雄，雄曰虹。暗者爲雌，雌曰蜺。蜺或作霓。霓，音五奚反。俗音古巷反。青虹也。

○ 1.7.第八卷

雖暴		蒲卜反。《説文》：㬥，睎乾也。字從日從出從廾從米字意也。廾或作𢪒，同。巨凶反，共持也。

黤黮		又作黭，同。烏感反。下他感反，謂不明也。《纂文》云：黭黮，深黑也。

迦輜		側飢反。王名迦輜婆，從人臂生，如頂生王等。

熇拘羅王		呼酷、枯老二反。甘蔗王種也。

礓石		居良反。形如薑也。《通俗文》：地多小石謂之礓礫。字從石，經文從土，非也。

屩屐		居略反。《史記》：躡屩擔簦。徐廣曰：屩，草屝也。屝，音扶謂反。屝，屨也，粗履也。簦音都恆反，笠有柄者也。

荃提		或言遷提，謂可遷徙提挈也。或作荃提，言以荃草爲之也。非此方物，出崐崘中也。

○ 1.8.第九卷

婢媵		《説文》作𠊶，同。餘證、食證二反。《爾雅》：媵，送也。謂送女曰媵。《公羊傳》曰：媵者何？諸侯娶一國，則二國往媵之，以姪娣從也。《釋名》：媵，承也，謂承事適奉他也。

揵陟		《六度集》作鞬德，正言建他歌，此譯云納也。鞬，居言反。

不𪙉		千何反。《説文》：齒參差也。𪙉亦毀也。

不齵		五鉤、牛俱二反。《説文》：齒不正也。《蒼頡篇》：齒重生也。謂齒不齊平者也。

衆毦		人志反。《廣雅》：㲥毦，罽也。織毛曰罽。㲥音唐也。

躑躅		又作蹢，同。丈亦反。下又作䠱，同。丈足反。《字林》：駐足不進也。《廣雅》：躑躅，踟躕也。

不覿		亭歷反。《爾雅》：顯、昭、覲、釗、覿，見也。

黑皯		古旱反。《通俗文》：面黎黑曰皯也。經文從黑作䵟，非也。

弓把		百雅反。單手爲把。《説文》：把，握也。把，持也。經作弝，近字也。

皺襵		知躡、之涉二反。謂不申也。襵裙、襵疊皆作此也。

理冊		古文𥬰，同。楚責反。冊，簡冊也。長者二尺，短者半之。其次一長一短，手文象之也。

兩𢯲		又作捥，同。烏喚反。謂手後節也。

○ 1.9.第十卷

顱顙		又作髗，同。鹿胡反。下蘇朗反。《説文》：𩑒顱也。《字書》：腦蓋也。《廣雅》：𩑒顱謂之䫳䫫。方顙額也。𩑒，音徒各反。

澘然		所班、所板二反。《字林》：涕流下皃也。《詩》云「澘焉出涕」是也。

身祟		思醉反。《説文》：神禍也。謂鬼神作灾禍者也。

交瞼		居儼反。《字略》云：謂眼外皮也。

悲惋		烏喚反。《字略》云：惋，歎驚異也。

背彼		蒲賚反。《廣雅》：背，北也，後也。相違背也。謂棄捨相返也。經文多從人作偝。

敷愉		翼朱反。《纂文》作孚瑜，言美色也。《方言》作怤愉，悅也。怤愉謂顏色和悅也。怤，音芳俱反。

不劈		普狄反。《説文》：劈，破也。《廣雅》：劈，裂也。《埤蒼》：劈，剖也。又音披厄反。江南二音並行，關中但行匹狄反。剖，音普後反。

呱然		古胡反。《説文》：小兒啼聲也。《廣雅》：呱呱，號也。《尚書》「啓呱呱泣」是也。

氛翳		敷雲反。《説文》：氛，祥氛也。案祥者，吉凶先見者也。

○ 1.10.第十一卷

逋流		補胡反。

婆哂		式忍反。

波䫂		都可反。

㖶字		伊人反。

吒字		陟家反。

侘字		敕家反。

𠻬字		直家反。

拏字		女家反。

□字		乃可反。

麼字		莫可反。

勦勇		《説文》作䰫，同。助交反。捷健也。謂勁速勦健也。中國多言勬。勬，音姜權反。

𠞈鉤		丁盍反。《字書》：𠞈，著也。𠞈鉤、𠞈索、打𠞈等皆作此。經文作塔，非也。

指撝		又作麾，同。許皮反。謂手之所指曰撝也。以旌旗指麾，因以名也。

地穩		烏本反。謂安穩也。

靳固		居近反。謂吝惜也。

䮢䶢		士洽反，下魚洽反。䮢䶢謂俳戲人也。經文作陝噏。唊音古協反，下噏音許及反。非此用也。

騗馬		匹面反。《字略》云：謂躍上馬也。

批捥		又作𢱧，同。蒲結反。《廣雅》：𢱧，轉也。《左傳》：𢱧而煞之。杜預曰：手𢱧之也。經文作柲，蒲必反。柲，推也。柲非此用。

築搋		徴逐反，下敕佳反。《廣雅》：築，刺也。《説文》：築，擣也。搋，以拳手挃曰搋也。

拗胵		又作揬，同。烏卯反。拗，捩也。捩，音力結反。

○ 1.11.第十二卷

腝業		又作抐，同。乃困反。《字苑》：腝，柔脆也。《通俗文》：抐，再生也。又作嫰，近字也。

犁槅		居責反。槅，軛也，所以扼牛領也。經文作格，非體也。軛，音烏革反。

土墢		又作坺，同。扶發反。《考工記》：耜廣五寸。二耜爲耦，一耦之坺廣一尺深一尺。鄭玄曰：兩人併發之其隴中曰甽。甽上墢。墢之言發也。《説文》：一臿土謂之墢。耜，音囚以反。甽古泫反。

蟲豸		直尔反。《爾雅》：有足謂之蟲，无足謂之豸也。

火燼		似進反。《説文》：燒木之餘曰燼。《小爾雅》：燼，餘也。

死肬		籀文作𪐤，同。于鳩反。《通俗文》：體目曰肬。《廣雅》：肬，小腫也。

啾唧		子修反。《蒼頡篇》：衆聲也。謂小閙聲也。下咨栗反。《通俗文》：鼠聲曰唧。唧亦聲也。

韲醬		又作𩐋，同。子奚反。醬屬也。《通俗文》：淹韭曰𩐋。凡醘醬所和，細切爲𩐋，全物爲葅。江南悉爲葅，中國悉爲韲。

雜飣		丁定反。江南呼飣食爲飣餖。經文作奠，徒見反。奠，置也，獻也。餖音豆。

珍羞		《周禮》有八珍。珍，貴也。下古文𦟤，同。私由反。《方言》：羞，熟也。郭璞曰：羞謂熟食也。《周禮》：膳夫掌王之膳羞。鄭玄曰：羞，有滋味者也。雜味爲羞也。

塵埃		烏來反。埃亦塵也。謂塵飛揚曰埃也。

使覘		敕廉反。覘謂窺視也。覘亦伺也。《左傳》云「使覘之」是也。

趁而		丑刃反。謂相趁逐也。《纂文》云：關西以逐物爲趁也。

儲宮		直於反。《説文》：儲，偫也。偫，待也。蔡邕《勸學》云：儲，副君也。

勝𨹃		徒果反。《纂文》云：吳人以積土爲𨹃。𨹃，埾也。埾，才句反。

○ 1.12.第十三卷

牢靳		居近反。謂靳肕也。肕，音而振反。

芟彼		所巖反。《詩》云：載芟。《傳》曰：芟，除草也。亦斫也。經文作釤，所鑑反，大鎌也。釤非此用。

筋陡		又作䈥，同。居殷反，下都口反。謂便捷輕健也。

相嘲		又作啁，同。竹交反。《蒼頡篇》：啁，調也。謂相戲調也。

二𤳖		補單反。《字林》：𤳖，部也。亦𤳖，類也。經文作般，假借也。

名於		彌盈反。所以名質也。名，号也。經文從言作詺，近字也。《字略》云：相詺目也。

不偉		《埤蒼》作瑋，同。于鬼反。《説文》：偉，奇也。

○ 1.13.第十四卷

膽讋		脂葉反。《説文》：失氣也。讋，怖也。一曰言不止也。

具篪		又作䶵、竾二形，同。除離反。《説文》：管有七孔。《詩》云「仲氏吹篪」是也。

便娟		於玄反。《楚辭》：便娟之語。王逸曰：便娟，好皃也。

沃弱		又作𣵽，同。於縛、烏梏二反。《詩》云：其葉沃若。《傳》曰：沃若猶沃沃然也。云：隰桑有沃。《傳》曰：沃，柔也。亦美也。

山麓		古文㯟，同。力穀反。《詩》云：瞻彼旱麓。《傳》曰：山足也。謂林屬於山曰麓。

閞闔		胡臘反。《説文》：闔，閉也。《易》也「闔門謂之坤是也。

禦備		魚呂反。《詩》云：百夫之禦。《傳》曰：禦，當也。字從示。

宮闈		于歸反。《爾雅》：宮中門謂之闈。郭璞曰：謂相通小門也。即宮中巷門也。

椒房		案應劭《漢官儀》云：皇后稱椒房。《詩》云：椒聊之實，蕃延盈升。《國風》：美其繁興。以椒塗室，亦取溫暖除惡氣也。由若朱泥殿上曰丹墀也。

贊助		子旦反。《周禮》：贊其不足者。鄭玄曰：贊，佐也。亦導也。

攪庰		古卯反，下蒲定反。攪謂撓攪也。《廣雅》：庰、廁、清，圂。

投穽		古文阱、汬二形，同。茨性反。《説文》：穽，大陷也。《廣雅》：穽，坑也。

○ 1.14.第十五卷

驚悸		古文痵，同。其季反。《字林》：心動也。《説文》：氣不定也。

稱冤		古文𡨚、惌二形，今作宛，同。於原反。冤，抂也，曲也，屈也，亦不理也。

嫡胄		丁狄反。主嫡也。《字書》：嫡，正也。《廣雅》：嫡，君也。《公羊傳》云：立嫡以長者何。謂嫡夫人之子尊，無與敵也。胄，連續也，緖也。

杠		音江，橫木也。

墉堞		又作䧡、牅二形，同。餘鍾反。《爾雅》：牆謂之墉。城亦謂之墉。《詩》云「以伐崇墉」是也。下徒頰反。堞，女牆也。

矟䂎		所角反，下千亂反。《埤蒼》：矟長丈八也。《廣雅》：䂎謂之鋋。鋋，小矛也。鋋，音市延反。

○ 1.15.第十六卷

逶迤		又作蟡，同。於危反。下又作佗，同。達羅反。《説文》：逶佗，行去也。《詩》云：逶逶佗佗。德之美皃也。《傳》曰：逶佗者，行可逶曲跡也。亦自得之皃也。

有娠		書隣、之刃二反。《詩》云：大任有娠。《傳》曰：娠，動也。娠謂懷胎孕者也。《廣雅》：娠，㑗也。今皆作身，兩通也。

滂沛		普傍反，下普賴反。《三蒼》：滂，沱也。沛，水波流也。沛亦大也。

心忪		又作伀，同。之容反。《方言》：佂伀，惶遽也。江湘之間凡倉卒怖遽皆謂之佂伀。

茫怖		又作朚，同。莫荒反。茫，遽也。朚人晝夜作，無日用月，無月用火，常思明，故從明。或曰朚人思天曉，故字從明。下又作悑，同。普故反。惶，怖也。經文作怕，匹白反。憺怕也。此俗音普嫁反。

瞳𥆒		徒公反。《埤蒼》：目珠子也。下遐綰反。《蒼頡篇》：目出皃也。綰，音烏板反。

垂䫂		丁可反。《廣雅》：䫂，醜皃也。經文作恀，時紙反。《爾雅》：恀、恃，怙也。郭璞曰：江東謂母爲恀。恀非字義。

骼髀		古文䠋，同。蒲米反。《説文》：股外曰髀。江南音必尔反。經文作䏶，非也。

鼾睡		下旦反。《説文》：臥息聲也。《字苑》呼干反。江南行此音也。

𠞈頂		丁盍反。《字書》：𠞈，著也。經文作搭，非也。

䶧齒		《説文》作齩，同。五狡反。齩，齧也。

戛戛		古黠反。齒聲也。

讇語		是鹽反，又音䀋。世俗間語耳。

○ 1.16.第十七卷

舟楫		《通俗文》作艥，同。資獵反。《詩》云：檜楫松舟。《傳》曰：楫所以擢船也。《周易》「黃帝剡木爲楫」是也。檜音栝。

大磧		且歷反。《説文》：水渚有石曰磧。《廣雅》：瀬也。水淺石見也。

○ 1.17.第十八卷

覢電		又作睒，同。式冉反。《説文》：暫見也。亦不定也。經文作閃，窺頭也。

如丳		《字苑》：初眼反。今之炙肉丳也。經文作剗削之剗，非體也。

從削		又作鞘，私妙反。《方言》：劍削，關東曰削，關西曰鞞，所以貯刀劍之刃也。鞞，音補逈反。

乃穌		先胡反。《聲類》：更生曰穌。穌亦休息也，謂更息也。

凋悴		丁堯反。《説文》：半傷曰凋。凋亦弊也。字從冫，音冰。

掊地		蒲交反。《通俗文》：手把曰掊。《説文》作捊，或作抱，引取也。

○ 1.18.第十九卷

擺木		又作捭，同。補買反。《説文》：兩手振擊也。

綿惙		竹劣反。《字林》：惙，憂也。亦意不定也。

躓頓		古文䠟、躓二形，今作𢈻，同。陟利反。謂挫辱之也。

皇閨		古攜反。《爾雅》：宮中門謂之闈，其小者謂之閨。《説文》：特立之門也。

煢獨		古文惸、儝二形，同。渠營反。《尚書》：無虐煢獨。孔安國曰：煢，單也。謂無所依也。獨，無子曰獨也。

○ 1.19.第二十卷

食荑		弟奚反。《通俗文》：草陸生曰荑。《詩》云：自牧野荑。《傳》曰：荑，茅之始生者也。

毛𣮧		布莽反。謂毛布也。《通俗文》：邪文曰𣮧。《字林》：罽之方文者也。

蟻垤		徒結反。《方言》：垤，封，塲之，楚鄭以南蟻土謂之垤。垤亦中高也。

頾髯		子移反，下又作𩓿，同。而甘反，江南行此音。又如廉反，關中行此音。《説文》：口上之須曰頾。下，《説文》：頰須毛也。經文作髭，近字也。

欲喫		口跡反。謂喫噉也。又口歷反。

灑歕		又作噴，同。普孫反。《説文》：吹氣也。《廣雅》：歕，吐也。歕，潠也，謂含物而歕散之。今亦爲噴，普遜反。《説文》：鼓鼻也。《廣雅》：噴，嚔也。《蒼頡篇》：噴，吒也。

享受		虛兩反。享亦受也。享，當也。《説文》：享，獻也。

○ 1.20.第二十三卷

憩息		《説文》愒，同。卻厲反。《爾雅》：憩，息也。舍人曰：憩，臥之息也。

開祏		古文𤖴、拓二形，今作，同。他各反。《廣雅》：祏，大也。亦開也。經文作柘，字與摭同。之石反。柘，拾也。柘非字義。

○ 1.21.第二十四卷

偃俹		於訝反。《字書》：俹，倚也。字從人。偃，息也。

皆杜		《説文》作𢾅，同。徒古反。《國語》：杜門不出。賈逵曰：杜，塞也。塞，閉也。《方言》：杜，歰也。趙曰杜。郭璞曰：今俗通語也。歰如杜。杜子歰，因以名也。

○ 1.22.第二十六卷

不蹶		巨月、居月二反。《説文》：蹶，僵也。《廣雅》：僵，仆也。

恇怯		丘方反。恇，恐也。下又作㹤，同。祛脅反。怯，畏劣也，多畏也。

怪迕		又作啎、仵二形，同。吾故反。《聲類》：忤逆不安也。經文作悮，非也。

謇吃		居展反。《通俗文》：言不通利謂之謇吃。《周易》：謇，難也。《方言》：謇，吃也。楚語也。郭璞曰亦北方通語也。

白鷗		烏侯反。《字林》：水鴞也。大如鳩，出沛。鴞，于驕反。

摑裂		字宜作攫，九縛反。《説文》：攫，扟也。《蒼頡篇》：攫，搏也。言獸瞋即攫也。

𣬹羽		力丁反。謂鳥羽也。經文作零，又作翎、二形，近字也。

毤落		他臥反。《字書》：落毛也。經文作毻，近字，兩通。

瘦眚		《字苑》作㾪，同。所景反。眚，瘦也，病也。《釋名》云：眚者痟也。如病者痟瘦也。經文作省，非體也。

凹凸		烏狹反，下徒結反。《蒼頡篇》作容𥥌。《抱朴子》云：凹，陷也。凸，起也。

匾㔸		補顯反，下他奚反。《纂文》云：匾㔸，薄也。不圓也。

鯨鷁		又作䲔，同。渠京反。許叔重注《淮南子》云：鯨，魚之王。《異物志》云：鯨魚數里，或死沙中，云得之者皆無目，俗云其目化爲明月珠也。鯢，鯨之雌者也。《左傳》：鯨鯢，大魚也。《説文》作鶂，司馬相如作𪁌，或作鷊，《埤蒼》作艗，《字書》作鷁，同。五歷反。水鳥也，善高飛也。

禽貘		又作貊，同。莫白反。《字林》：似熊，黃黑，出蜀。一曰白豹。

○ 1.23.第二十七卷

鵂鶹		許牛反，下力周反。《廣雅》：鵂鶹，鳩鴟也。關西呼訓猴，山東謂之訓狐。《纂文》云：夜即拾人爪也。

鉤鵅		古侯反，下加額反。《爾雅》：怪鴟。舍人曰：謂鵂鶹也。南陽名鉤鵅，一名忌欺。晝伏夜行，鳴爲怪也。

梟鴞		古堯反。土梟也。下爲驕反。《字林》：鸋鴂也。形似鳩而青，出白於山，即惡聲鳥也。楚人謂之服鳥，亦鴟類也。山東名鸋鴂，俗名巧婦。鸋，音奴定反。下公穴反，字從夬，音古邁反。

可摚		又作𢾛，同。宅衡反。謂相觸也，相樘柱也。

礭然		口角反。《周易》：夫乾礭然示人易矣。韓康伯曰：礭然，堅皃也。

陵嶒		集綾反。嶒，石之阢隗皃也。經文從山作𡺿，近字也。阢，音五瓌反。隗，五罪反。

○ 1.24.第二十八卷

脊膂		今作呂，同。力舉反。膂亦脊也。《説文》：脊，骨也。太岳爲禹臣，委如心呂，因封呂侯。

𦝫髂		古文𩩱，今作䯊，同。口亞反。《埤蒼》：腰骨也。經文從肉作𦝣，非也。

尻臋		苦勞反，下徒昆反。《聲類》：臀，尻也。

𣘨橠		《字詁》古文𧙃、𣘨二形，今作阿，同。烏可反。下古文橠、栘二形，今作那，同。乃可反。《字書》：𧙃橠，柔弱皃也。亦草木盛也。

戀嫪		廬報反。《説文》：嫪，婟也。《聲類》：嫪婟，戀惜不能去也。《廣雅》：嫪，妬也。婟，音胡故反。

麾纛		徒到反。《詩》云：左執翿。《傳》曰：翿，纛翳也。箋云：舞者所持，所以羽舞者也。《方言》：《楚》謂翳爲翿。翿，音徒到反。

旌旂		資盈反，下巨衣反。《爾雅》注：毛首曰旌。郭璞曰：戴旄於竿頭也。《周禮》：析羽爲旌。鄭玄曰：析羽爲五色，繫之旌上。《爾雅》：有鈴曰旂。郭璞曰：懸鈴於竿頭，畫蛟龍於旈上也。《周禮》「蛟龍爲旂」是也。

雰霏		敷雲反，下或作䬠，同。敷非反。雰霏，雨雪皃也。

鈇鉞		方于、方禹二反。《禮記》：軍旅鈇鉞，先王所以飾怒也。《説文》：鈇，莝斫也。鉄亦椹也。鉞，音于月反。大斧也。

如霰		又作䨘，同。先見反。《詩》云：先集惟霰。《傳》曰：暴雪也。

兕犀		音似，又徐姉反。《爾雅》：兕牛。一角，青色，重千斤。《南州異物志》以爲角長二尺餘，形似馬鞭抦。其皮堅，可爲鎧甲。《廣志》云：角斑似瑇瑁，足有十爪。

復挈		口結反。《説文》：挈，懸持也。擊猶提也，亦繫也。

耳䫂		丁可反。《廣雅》：䫂，醜皃也。經文作恀，時紙反。恀，恃也。又作㡅，乃可反。器名也。

○ 1.25.第二十九卷

豬獵		又作巤、𩮊二形，同。驢涉反。《説文》：毛巤也。亦長毛也。《通俗文》：豬毛曰獵。

嚇呼		呼駕反。《詩》云：反予來嚇。箋云：距人謂之嚇。嚇亦大怒也。

自踣		今作仆，同。蒲北反。踣，前覆也。

團欒		廬端反。猶團圓也，圓帀也。

哂哂		又作吲，同。尸忍反。哂猶笑也。

麥䅌		公玄反。《説文》：麥莖也。《廣雅》：䅌，稾也。經文作𪌭，非體也。

戟翣		山甲反。羽飾也，下垂，從羽妾聲。《世本》：武王作翣。

○ 1.26.第三十卷

魚鱓		又作鱔、䱇二形，同。音善。《訓纂文》云：蛇魚也。

鱒魴		才袞反。下又作鰟，同。父方反。《字林》：鱒，赤目魚也。魴，赤尾魚也。

鯷鱧		達隷反，下音禮。《字林》：鯷，鮎也。鱧，𩸄也。《廣雅》：鮷、鯷，鮎也。青州名鮎爲鯷。𩸄，音胡瓦反。鮷音徒奚反。

蟄眠		持立反。《説文》：蟄，藏也。蟲至冬即蟄隱不出也。獸之淺毛者亦蟄，熊羆等也。

○ 1.27.第三十一卷

一荻		又作藡，同。徒歷反。《爾雅》：蒹。郭璞曰：即藡也。

一杼		除呂、時汝二反。《廣雅》：抒，渫也。《説文》：杼，挹也。《蒼頡篇》：杼，取也。除也。

臊陀		蘇勞反。梵言鸚鵡鳥名也。

脂糂		古文𩞼、糂、糣、𩜱四形，今作糝，同。桑感反。《説文》：以米和羹也。一曰粒也。

大虯		渠留反。《廣雅》：有角曰虯龍。熊氏《瑞應圖》云：虯龍黑身無鱗甲。

○ 1.28.第三十二卷

鞅𩉥		又作鞙，同。胡犬反。謂車𩉥、𩉥物皆作此字。經文作䩙，火見反。字與韅同。䩙非此用。

○ 1.29.第三十三卷

脂腴		庾俱反。《説文》：腹下肥也。腴腹也。

○ 1.30.第三十四卷

輞釭		又作𨊧，同。古紅反。《説文》：轂口鐵也。《方言》：自關之西謂之釭，燕齊海岱之間曰鐹。鐹，音古和反。

軸鐧		《方言》作鋉，同。歌鴈反。《説文》：車軸鐵也。《廣雅》：鐧，錔也。錔，音他合反。

黑纑		勒胡反。《字林》：布縷也。

燒爇		今作焫，同。而悅反。《通俗文》：燃火曰焫。焫亦燒也。

報賽		桑再反。案賽謂相酬報也。

○ 1.31.第三十五卷

杴鉏		仕於反。謂田器也。《蒼頡篇》：鉏，茲其也。《漢書》「帶經而鉏」是也。

剉切		千臥反。《説文》：剉，折傷也。剉猶斫也。切，割也，𠚶也。𠚶，音叉殞反。

嗽齚		又作欶，同。所角反。《通俗文》：含吸曰欶。經文作𠲋，子累反。《字書》或㭰字。下又作齰，同。仕白反。齚，齧也。經文作咋。咟咋也，又㕭咋也。咟，音胡麥反。㕭，烏交反。

㗘㗱		又作𪙍，同。補各反，下子立反。《説文》：㗘㗱，噍嚼聲皃也。經文作博。下或作唊，古俠反。忘語也。或作唼，子盍反。唼，嗽也。二形並非字義。

○ 1.32.第三十六卷

嗽吮		似兗反。《説文》：吮，嗽也。《韻集》：吮音弋選反。

○ 1.33.第三十七卷

𭈢輈		陟流反。一事十名，《輈婆論》文句字論也。

面欵		又作歀，同。口緩反。歀，至也。《蒼頡篇》：歀，誠重也。《説文》：歀，意有欲也。《廣雅》：歀，愛也。

○ 1.34.第三十九卷

唱呴		又作吽、拘二形，同。呼垢反。《廣雅》：呴，鳴也。《國語》：三軍譁呴。賈逵曰：呴，嘑也。下同。

慙恧		女六反。《方言》：㥏、恧，慙也。荊揚青徐之間曰㥏，梁、益秦晉之間曰慙，山之東西自愧曰恧。《三蒼》：恧，慙也。《小爾雅》云：不直失節謂之慙。慙，愧也。《小爾雅》云：心慙曰恧。㥏，音他典反。

白疊		古文毾，同。徒頰反。毛布也。經文作縶，知立反。縶，絆也。縶非字義。

○ 1.35.第四十卷

得艇		徒頂反。《釋名》云：二百斛以下曰艇。《方言》：南楚江湘小䑿曰艇。郭璞曰：即𦨴也。䑿，音思六反。𦨴音同。

襞作		卑役反。謂襞褺物也。褺，音徒頰反。

肜然		古文赨、蚒二形，同。徒宗反。《説文》：丹飾也。《廣雅》：肜，赤也。

○ 1.36.第四十二卷

寒噤		渠飮反。《楚辭》：閉而不言。王逸曰：閉口爲噤。噤，閉也。

唧唧		咨栗反。《通俗文》：唧唧，鼠聲也。今取其義。經文作呹，非也。

㳂流		翼泉反。《字林》：從水而下曰㳂。順流也。㳂亦緣也。

㱇然		所力反。《通俗文》：小怖曰㱇。《埤蒼》：恐懼也。《説文》：悲意也。字從嗇從欠，經文從心作懎，又作嗇，並非體也。

蛇蛻		湯外、始悅二反。《説文》：蟬蛇所解皮。《廣雅》：蝮蜟蛻也。蝮，音扶六反。蜟，餘六反。

泝水		古文𣹫，同。桑故反。《三蒼》：逆流而上曰泝。泝，向也。亦行也。

帆者		又作颿，古文𩗋，同。扶嚴、扶泛二反。《聲類》：船上張也。《釋名》：船隨風悵幔曰帆。帆，泛也，使風疾汎汎然也。

潬上		徒旱反。《爾雅》：潬，沙出。郭璞曰：今江東呼水中沙堆爲潬。謂水中央地也。

○ 1.37.第四十三卷

誤人		吾故反。《字林》：謬，誤也。經文作忤，非也。

不狎		下甲反。《字林》：狎，習也。近也，愓也。經文作匣，匱匣也。匣非此用。

久昵		又作暱，同。女栗反。《爾雅》：暱，親近也。又云：昵，亟也。親昵亦數也。

射𣐟		徒果反。射堋也。經文作埵，丁果反。埵，累也。埵非字義。

苔衣		徒來反。謂水中魚衣，綠色，生水底者也。亦可以爲紙。

注霖		力金反。《爾雅》：久雨謂之淫，淫謂之霖。《左傳》：雨自三日以往爲霖。經文從雨作霔，非也。

○ 1.38.第四十四卷

氣瘶		蘇豆反。《説文》：瘶欬，逆氣也。欬音苦代反，江南行此音。起志反，山東行此音。

𧄼瞢		徒登、丁鄧二反。《韻集》云：失臥極也。下亡登反。經文作燈懵，非體也。

㼾甎		力穀反。下又作塼，同。脂緣反。《通俗文》：狹長者謂之㼾甎。江南言甓，蒲歷反。

○ 1.39.第四十五卷

摒譡		卑政反。《廣雅》：摒，除。謂掃飾摒除也。下都浪反。

○ 1.40.第四十六卷

牀陛		蒲禮反。《説文》：升高陛也。即階陛、牀陛也。經文作梐，蒲禮、補奚二反，禁獄之名，非此用也。

䖧𧍷		知列反，下火各反。《字林》：皆蟲行毒也。《通俗文》：毒傷人曰䖧。經文作蜇，非體也。

修葺		子立、且立二反。《説文》：葺，茨也。謂以草蓋室爲葺。葺，覆也。補治也。

○ 1.41.第四十七卷

村柵		初格反。《説文》：編竪木者也。《通俗文》：柴垣曰杝，木垣曰𣑭。杝，音力支反。

頡唎		胡結反。姜叉頡唎拔多，人名也。

煩冤		於元反。冤，煩也，屈也。字從冖從兔，兔爲冖覆不得走，善屈折也。經文作惋，烏喚反。惋，歎也。惋非字義。

○ 1.42.第四十八卷

評論		皮柄反。《字書》：評，訂也。訂，平議也。訂，音唐頂反。

匡領		丘方反。《周禮》：匡人掌建法則。鄭玄曰：匡，正也。匡，救也。

○ 1.43.第四十九卷

持擢		又作濯，同。馳挍反。《方言》：揖謂之撓，或謂之擢。江南擢大於撓，而揖殊小。作撓者，面向船頭立撥之。作擢者，面向船尾坐撥之。揖，擢也。擢而進之，字從手。經文作掉，當世俗字耳。

舀漏		弋紹反。㪻，舀也。舀，抒也。字從臼從爪字意也。㪻，音九万反。

即覷		又作狙，同。千絮反。《字林》：窺觀也。《廣雅》：覷，視也。謂相候視也。《通俗文》「伏覗曰覷」是也。

蛟龍		音交。梵言宮毗羅。其狀魚身，如蛇，尾有珠。

漏泄		思列反。泄，溢也，發也，亦泄漏也。

慍恚		於問反。《論語》：人不知而不慍。何晏曰：慍，怨也。《蒼頡篇》：慍，恨也。《説文》：慍，怒也。

○ 1.44.第五十卷

木弶		巨向反。《字書》謂施罥於道也。

○ 1.45.第五十一卷

牝鹿		脾忍反。《説文》：畜母也。雌曰牝也。

劓去		又作㓷，同。魚器反。㓷，割也，謂截去其鼻也。《説文》：劓，決鼻也。

槍貫		且羊反。《説文》：槍，距也。《通俗文》：剡木傷盜曰槍。木槍、鐵槍皆作此。

讙譁		又作諠，同。虛元反，下呼瓜反。讙譁，聲也。《廣雅》：讙，鳴也。亦驚聲也。

紛葩		普華反。《説文》：芬，芳也。葩，華也。《聲類》：取其盛皃也。

拊塵		芳主反。拊猶柏也。拍，弄也。《尚書》「擊石拊石」是也。

○ 1.46.第五十二卷

門閫		又作梱，同。苦本反。《禮記》：外言不入於閫。鄭玄曰：閫，門限也。

窒利		丁結、竹栗二反。蘇弗窒利，此譯云善女。

㭰瓜		今作𠲋，同。子累反。《廣雅》：㭰，口也。《字書》：鳥喙也。

抄撥		初挍反。抄，掠也。強取物也。下補沫反。撥，引也，棄也。《廣雅》：撥，除也。

○ 1.47.第五十三卷

蒨草		又作𦵻、茜二形，同。千見反。一名茈䓞，一名茅蒐，可以染也。人血所生。

罩籠		竹挍反。《爾雅》：藿謂之罩。郭璞曰：捕魚籠也。

璃把		百訝反。《説文》：把，握也。單手爲把，刀把、弓把皆作此。經文作靶。《説文》：轡飾也。靶非此用。

○ 1.48.第五十六卷

牢韌		又作肕，同。而振反。《字林》：韌，柔也。《通俗文》：物柔曰肕。

羸瘠		古文𤹠、𤶬、膌三形，同。才亦反。《左傳》：瘠即甚矣。杜預曰：瘠，瘦也。

○ 1.49.第五十七卷

香邸		丁禮反。《蒼頡篇》：邸，舍也。《説文》：屬國之舍也。經文作𠨿，音旨，平也。𢇨非此義。

狡猾		古卯反，下胡刮反。《方言》：凡小兒多詐惑謂之狡猾。猾亦亂也。

赩赩		許力反。《字林》：赤皃也。《通俗文》：青黑曰赩。

銘記		莫庭反。謂鎸刻金石以記功德也。《禮記》：銘者，自名也。銘，銘義稱美，不稱惡。《周禮》：凡有功者，銘書於王之太常。鄭玄曰：銘之言名也。

○ 1.50.第五十八卷

嘲謔		虛虐反。《爾雅》：謔、浪、笑，傲。郭璞曰：謔，相啁謔也。《詩》云：無然謔謔。《傳》曰：謔謔，喜樂也。

滑𥡴		古沒、胡刮二反，下古奚反。滑𥡴，猶俳諧也。滑取滑利之義也。以其諧語滑利，智計疾出者也。

趒梁		他吊反。趒，躑也。《韻集》：趒，越也。

園圃		補護、布五二反。《詩》云：無踰我園。《傳》曰：有樹也。又云：折柳樊圃。《傳》曰：菜圃也。《三蒼》：種樹曰園，種菜曰圃。

操刀		又作𢿾，同。錯勞反。《説文》：操，把持也。

斫癹		匹葛反。芟癹也。芟，音所巖反。

射埻		之尹、之閏二反。《説文》：射臬也。《廣雅》：埻，的也。即射侯也。以熊虎之皮飾其側。又方制之以爲埻。《通俗文》：射堋曰埻，埻中木曰的。

蒼茫		又作朚，同。莫剛反。朚，遽也。《通俗文》：時務曰茫。經文從心作恾，非體也。

跋涪婆		扶鳩、父侯二反。此云善女也。

○ 1.51.第五十九卷

矛䂎		又作𨥨、𢦵二形，同。莫侯反。《説文》：矛長二丈，建於兵車也。下音粗亂反。

縫綻		又作𥘵、二形，同。徒莧反。《説文》：補，縫也。

○ 1.52.第六十卷

倉廩		且郎反。《説文》：穀藏也。下又作㐭，同。力甚反。《周禮》：廩人掌九穀之數。鄭玄曰：藏米曰廩，儲穀曰倉。

囹圄		力丁反，下魚呂反。獄名也。《周禮》：三王始有獄。周曰囹圄。《釋名》：囹，領録也。圄，禦也。謂領囚徒禁禦之也。

由緖		辭與反。絲端也。《廣雅》：緖，末也。緖，餘也，謂殘餘也，事也，業也。

○ 2.撰集百緣經

○ 2.1.第一卷

窳惰		臾乳反。嬾惰之謂也。《爾雅》：窳，勞也。郭璞曰：勞苦者多惰窳也。

○ 2.2.第四卷

鹿麛		又作麑，同。莫奚反。《爾雅》：鹿牝麛，牡麀，其子麛。麚音加。麀，音於牛反。

○ 2.3.第七卷

塔掁		宅庚反。案棖猶柱也。浮圖棖皆是也。《説文》：棖，杖也。宜正作䟫
## 一切經音義卷第二十—賢聖集傳

○ 1.陀羅尼雜集經

○ 1.1.第一卷

鬱烝		於物反。《爾雅》：鬱氣。李巡曰：鬱，盛氣也。下之媵、之升二反。《説文》：烝，火氣上行也。《淮南》：山雲烝，礎柱潤。謂熱氣烝上昇也。經文作蒸，之升反。《爾雅》：蒸，眾也，美也。蒸非此義也。媵，音以證反。礎音楚，柱下石也。

咻咻		虛流、許主二反。依字，噢咻，痛念之聲也。

潢瀁		胡廣反。《楚辭》：潢瀁而不可帶。王逸曰：潢瀁，猶浩蕩也。經文作洸洋，古黃反，下以良、以章二反。二形並非今用。

哹梨		匹尤反。依字，《埤蒼》：哹，吹氣聲也。

○ 1.2.第二卷

冦賊		口候反。《尚書》：冦賊姦宄。范寧《集解》曰：冦，羣行攻剽者也。《説文》：冦，暴也。《廣雅》：冦，鈔也。剽，音芳妙反。

相薄		補莫反。《小爾雅》：薄，迫也。韋昭注《漢書》云：氣往迫之曰薄。經文作廣博之博非也。

六府		趺宇反。《廣雅》：府，聚也。《白虎通》曰：人有六府，謂大腸、小腸、旁光、胃、三焦、膽也。

三膲		子遙反。《白虎通》：六府有三膲，腎之府也。腎主寫三膲，亦以湊液吐故也。上膲若霧，中膲若漏，下膲若瀆。經文作焦，燒餘也。焦非字義。

一線		今作綫，又作𦇫，同。私賤反。謂縫衣縷也。

撈接		鹿高反。《方言》：撈，取也。郭璞曰：謂鉤撈也。《通俗文》：沉取曰撈。經文作堅牢之牢，非體也。

摩挱		又作𢳀、攠二形，同。莫何反，下蘇何反。《聲類》：摩挱，猶捫摸也。亦抹𢶞也。經文作搓，粗何反。揩搓也。搓非此義。抹，音莫鉢反。𢶞，蘇曷反。

○ 1.3.第三卷

鞠育		《詩》云：母兮鞠我。《傳》曰：鞠，養也。《方言》：陳楚之間謂養爲鞠。又作掬，同。居六反。《説文》：掬，撮也。

青黃		慼經反。東方色也。《爾雅》「春爲青陽」是也。字從丹從生。木生丹，丹青之信必然者也。經文作綪，且見反。綪非今體。

瞎者		又作𥈎，同。呼鎋反。《字書》：一目合也。

尪弱		今作，同。烏皇反。尫，弱也。《通俗文》：短小曰尫。尫亦小也。

勇喆		古文嚞。《字書》作喆，今作哲，同。知列反。《爾雅》：哲，智也。《尚書》：知人則哲。《方言》：齊宋之間謂知爲哲。

敦喻		都肫反。《爾雅》：敦，勉也。謂勸勉也。敦亦迫也。經文作頓，非也。

金鈹		普皮反。《説文》：鈹，大針也。

霍然		呼郭反。案霍然，儵忽急疾之皃也。雲散爲霩。經文作曤，非也。

圂䐗		胡困反。《廣雅》：圊、圂、庰，廁也。經文作溷。溷，濁也。

自刎		亡粉反。《通俗文》：自刻曰刎。《公羊傳》：遂刎脰而死。何休曰：刎，割也。脰音豆頸也。

姦詭		居毀反。謂不實也。詭，惡也。詭，欺也。

○ 1.4.第四卷

昵邸		女乙反，下丁禮反。

呻他		書仁反。

目企		去豉反。

目呿		丘庶反。

薩呧		丁禮反。

阿䃾		卑利反。

奢哦唲掘		乙佳反，求勿反。

坭囉		乃禮反。

𠾙娑		上音富。

哹浮		縷史反。

𧿫𨀳		羽厥反。

尼□		又作吂，同。莫桑反。

𡃎𦱆		上音焚。

𠆵𠴏		烏奚反。

𡄣耶眴涅		呼遍反。

靳者		居近反。

訓狐		亦名訓侯。《字書》：鵂鶹，鉤鵅也。亦名怪鳥也。經文作薰胡，非體也。

歐吐		今爲嘔，同。於口反。歐，吐也。嘔，傴也。

騫陀		去焉反。

把拳		渠員反。

婆坻		丁禮反。

噫噦		乙戒反，下於越反。《説文》：噫，飽出息也。噦，氣悟也。《禮記》「不敢噦噫」是也。

唏利		呼几反。

羅呢		奴低反。

桎致		脂失反。

睒婆		式冉反。

迦澌		相離反。

禆希吟婆緻		除致反。

坡那		普多反。

伽汦		之氏反。

拘簁		先尔反。

阿哹		芳不反。經文作唀，非也。

梨梯		他隸反。

吠嚂		力暫反。

㖷吟		天兮反。石支。

迦椑		臂彌反。

阿浮		經文作□。

晡嘍		補胡反，勒口反。

伊㕨		扶泛反。

悉𠑲		未詳。

菩哳		側轄、陟轄二反。

涘利		事几反。

癡淡		達濫反。

据路		薑魚反。

○ 1.5.第五卷

喏也		子好反。

禰𠶜		下職例反，又昌制反。

侽遮		上音男也。

伲民		上女乙反。親近也。

絁離		書支反。

使侘		敕家反。

離啖		徒敢反。

收嚧		下魯吾反。轉舌呼。

社椑		臂彌反。

伊忙		莫傍反。

奚囒		魯干反。

炮沙		蒲交反。

車伽		上音居。

迦嚕		下力矩反。

𤧕醯		上音煙，又因也。

修衍拕		徒我反。

哆羅		殆我反。

究挃		豬栗反。

多伽留香		又作多伽樓，譯云木香樹也。一云不沒香婆利迦香。

龍腦香		《西域記》：羯布羅香樹松身異葉，花果亦別，初採既濕，尚未有香，木乾之後，循理而折，其中有香，狀若雲母，色如冰雪。此謂龍腦香也。

補祇		卜古反。經文作補。

樺皮		胡霸反。木名也。可以飾弓者也。

産運		于郡反。《通俗文》「心亂曰忶」作忶，經文作運轉之運，兩通。

舌縮		《字書》作樎，同。所六反。《國語》：盈縮轉化。賈逵曰：縮，退也。經文作，非也。

阿䒀		蒲故反。

蕪呵		武于反。

勒繕		市戰反。

嘻梨		虛基反。

殿𧯞		下都豆反。

郁羅		於六反。

呿陀利濘		奴定反。

恆鉗		奇廉反。

食篅		市緣反。《説文》：判竹圓以成穀也。𥫱，篅也。𥫱，徒損反。

南庌		顏假反。《廣雅》：庌，舍也。謂廊屋也。《説文》：堂下周屋曰廡。《釋名》云：大屋曰廡。幽冀人謂之庌。經文作雅，非體也。

闌圈		求晩反。《説文》：養畜閑也。閑，闌也。

仕宦		胡串反。《左傳》：乃宦卿之嫡。注云：宦，亦仕也。又曰宦學也。

利吒		竹嫁反。

竭廚		直倶反。

休婁		力侯反。

○ 1.6.第六卷

𦳈麻		布迷反。草名也。呂靜《韻集》云：𦳈麻，其生似樹者也。

𢪛之		古文捪，同。亡粉反。𢪛，拭也。

薩𠲎		音伐。

𠸻咤		未詳。(上所甲反，下竹加反)

磐宕		徒浪反。

伊𥌋		下莫崩反。盲也。

邲地		蒲必反。

秀呟婆唅		胡闇反。

波吽		呼苟反。

氐波		丁奚反。

咥耽		許尸、丑一二反。

賁濘		補門反，奴定反。

倁未咄咤		都骨反。經文從口作嚉，非也。

𫣖羅		敕良反。

狂寱		牛世反。《通俗文》：夢語謂之寱。《聲類》：不覺妄言也。

虔踟		直知反。

躓咤		竹利反，下竹嫁反。

𨀸䩭利		居宜反。

蹬祁		丁登反。

擷利		乎結反。

但坭		乃禮反。

希釐		力之反。

○ 1.7.第七卷

𩘌夢		宜作颼，音所留反，下莫貢反。

椥畔		未詳

蛛𧌼		上音殊，又音朱。

□浮		上郎活反。

題□		辛井反，又陟利反。

呿𠴏		羌庶反。

𧿫䟠		禹厥反。

哄娑		胡貢反。

耒呵		力對、力隹二反。

𡃎𦭟		上樊音。

𠆵𠴏		五奚反。

眤那		古文眱，同。翼脂、大奚二反。

椹脾		䐗林反。

阿□唏利		呼几、呼冀二反。

剌也		力曷反。

坁闍		丁禮反。

頊浮		許玉反。

潠之		蘇鈍反。《三蒼》：潠，噴也。《通俗文》：含水湓曰潠。經文作𠹀，俗字也。

白睆		還棧反。許慎注《淮南子》云：燭睆，目內白翳病也。經文作完，非也。

痤鬼		在戈反。《説文》：痤，腫也。謂㿈痤也。經文作侳，非也。

痳鬼		力針反。《説文》：小便病也。《聲類》：小便數也。經文作淋漏之淋，非體也。

葦筒		待公反。《三蒼》作䇶。郭璞曰：竹管也。《説文》：筩，斷竹也。今皆作筒，經文從木作桶，他孔反。木欓也。欓，他朗反。謂受漆者可以盛食。桶非此用。

淋頂		力金反。《説文》：以水沃也。《廣雅》：淋，漬也。經文作瀶，力金反。《廣雅》：瀶，雨也。《説文》：谷名也。

摎項		又作𢷶，同。力周、居茅二反。《蒼頡篇》：摎，束也。《説文》：摎，縛煞之也。摎即緾縛之名也。

䘍蝲		他達反，下勒達反。《廣雅》：蠆蝲、蚔蠆，蠍也。蚔，巨支反。

齆鼻		一弄反。《埤蒼》：鼻病也。《通俗文》：鼽鼻曰齆也。鼽音求。

厭蠱		於冉反，下《字林》音固。蠱，惑疾也。經文作猒顧，非體也。

扠波		初家、初嫁二反。

餧此		於僞反。《三蒼》：餧，𩚅也。《説文》作萎。食牛也。《廣雅》：萎，𩚅也。

○ 1.8.第八卷

夷騶		側愁反。

倪謼		魚奚、五禮二反，下許朱反。

臏頭		脾身反。經文作，誤也。

佉䮃		下氣俱反。

阿蜱		扶支反。

蹋蜱		徒臘反。

㧊之		匹沫反。謂以物澆㧊也。經文作沛，非也。

讜泥		當朗反。

伽䗍		力奚反。(原文作⿰木䗍)

阿顳		而涉反。

𭯮羅		宜作轡，音悲備反。

齒齲		又作䄔，同。丘禹反。《説文》：齒蠧也。

哂翅		式忍反。

咒呴		呼口反。

目眩		玄、縣二音。《説文》：眩，目无常主也。《字林》：眩，亂也。《蒼頡篇》：眩，目不明也。

金鏝		莫槃反。鬼名也。

癇病		核間反。

蜚屍		甫違反。

疰鬼		之喻反。

摓𢫸鬼		上父恭反。

寒癖		匹壁反。《聲類》：癖，宿食不消也。經文作僻，匹尺反。邪僻也。僻非此用。

蠱祥		公戶反。蟲物病害人也。下徐楊反。《字林》：祥，福也，善也。經文作𦍙，非也。

○ 1.9.第九卷

轢碎		力各、力的二反。《蒼頡篇》：轢，輾也。《説文》：車所踐也。

頞𩉬		巨支反。

𭇇噠		下刮反，敕轄反。

否梨咶		下刮反。

○ 1.10.第十卷

垤𩋿		徒結反。

咥低		許伊反。

苛呵		胡可反。

邲蛇		蒲必反。

坁祇		丁禮反。

䉛叉		於六反。

啾堤		子由、丁奚反。

腱拏		巨言反。

悉譚		徒南反。

咩唻		彌氏反。又作𢑬、𧯲。

多律踟		直知反。經文從智作䠦，非也。

捐之		常絹反。《通俗文》：畫圓曰規，規摸曰捐。經文作專一之專，非也。

𣏚利		之是反。

呡利		亡粉反。

𠲎啹		下音居。

婆抵		丁禮反。

○ 2.六度集

○ 2.1.第一卷

衆祐		于救反。世尊號也。言有衆德自祐也。祐，猶助也。梵言婆伽婆，正言薄伽梵也。

瘡瘳		敕流反。《尚書》：王翌日乃瘳。瘳猶差也，俞也。

貧寠		瞿矩反。《詩》云：終寠且貧。《傳》曰：寠者无禮也。《字書》：窶，空也。《三蒼》：无財備禮曰窶也。

鱣魚		古文䱳，同。知連反。大黃魚也。口在頷下，大者長二三丈也。

溝港		古項反。謂須陀洹也，此言入流。或言至流。今言溝港者，取其流水處也。

頻來		此應誤，宜作頓來也。

悅憶		他活反。《廣雅》：悅，可也。

窠藪		《聲類》作薖，同。口和反。《字書》：窠，巢也。經文作，誤也。

德韜		土勞反。韜，藏也。《説文》：劍衣也。

毒鴆		除禁反。大如雕，紫綠色，長頸，赤喙，食蛇。其羽以畫酒，飮之即死。

蕃屛		府袁反。《蒼頡篇》：藩，蔽也。屛，牆也。藩，籬也。《周禮》：九州之外爲藩國。

灼熱		之若反。《廣雅》：灼，熱也。灼灼，明也。

○ 2.2.第二卷

遁邁		又作遯，同。徒頓反。《廣雅》：遁，避也。遁，去也。《説文》：遁，遷也。亦退還也，隱也。下莫介反。《廣雅》：邁，往也。《説文》：遠行也。

無恙		餘向反。《爾雅》：恙，憂也。郭璞曰：今人謂無恙無憂也。

噢咿		於六反，下於祇反。《埤蒼》：內悲也。亦痛念之聲也。經文作哊喐二形，非也。

㖑言		呼戒反。《韻集》云：㖑，呵也。《蒼頡訓詁》作欸，恚聲也。《通俗文》作諦，大語也。猶㖑咄、喚㖑皆是也。

斃鬼		《説文》亦弊字，同。脾世反。弊，仆也，頓也，斷也。

非跖		之石反。《説文》：足下也。今皆作蹠。

聒耳		公活反。讙，聒也。《蒼頡篇》：擾亂耳孔也。《廣雅》：聒，驚也。

鞅掌		於兩反。《詩》云：王事鞅掌。《傳》曰：失容也。箋云：鞅，荷也。謂之捧也。負荷，捧持也。趍走促處失容儀也。

訣辭		古穴反。《通俗文》：與死者別謂之訣。《字略》云：訣，絶也。

德徽		虛歸反。《爾雅》：徽，善也。《尚書》：眘徽五典。王肅曰：徽，美也。

幢憧		昌恭反。《説文》：憧憧，意不定也。《廣雅》：憧憧，往來也。字從童。經文從心作𢝆，字與重同。《説文》：𢝆，遲也。非此義。

湩流		竹用反。《通俗文》：乳汁曰湩。今江南亦呼乳爲湩。

老窘		渠殞反。《説文》：窘，迫也。亦困也。

砰然		又作硑，同。披萌反。《字書》：砰，大聲也。

授啖		又作噉，同。達濫、達敢二反。《廣雅》：啖，食也。《説文》：啖，噍也。亦啖與也。

巉巖		仕銜反。《廣雅》：巉巖，高也。亦山間崎險阻也。經文作岑，仕金反。岑崟，高也。

孫勦		《説文》作䰫，同。仕交反。便捷也。《廣雅》：䰫，捷也。《聲類》：䰫，疾也。經文作㑿，非也。

戢藏		側立反。《説文》：藏兵器也。戢，斂也，聚也。

○ 2.3.第三卷

惴惴		之睡反。《爾雅》：惴惴，懼也。郭璞曰：謂危懼也。

恰恰		苦洽反。恰恰，用心也。

行嬖		補詣反。《廣雅》：嬖，親也。謂親幸也。嬖，愛也。《謚法》曰：賊而得愛曰嬖。《釋名》云：嬖，卑也。賤卑妾媚以色事人得幸者也。

隕下		于愍反。《爾雅》：隕，墜也。謂墜落敗壞也。

○ 2.4.第四卷

俎醢		莊呂反。《字書》：肉几也。下呼改反。《爾雅》：肉謂之醢。郭璞曰：即肉醬也。

饕餮		古文䬢、叨二形，同。他高反，下又作飻，同。他結反。《説文》：貪也。又貪財曰饕，貪食曰餮。

嬖妾		補第反。《廣雅》：嬖，親也。亦愛也。謂親幸愛也。嬖，卑也。賤而得愛曰嬖。經文從草作㜸，非也。

糅毒		古文粈、䏔二形，同。女救反。《通俗文》：肴雜曰糅。

熇即		許酷反。《埤蒼》：熱皃也。熇熇亦熾盛也。

仇憾		古文逑，同。渠牛反，下胡闇反。《爾雅》：仇、讎，匹也。怨偶曰仇。《小爾雅》：憾、猜，恨也。

衆噪		先到反。《説文》：鳥羣鳴也。

森然		所金反。《説文》：多木長皃也。

𥱼上		蒲佳反。《方言》：𥱼謂之筏。南方名𥱼，北人名筏。

真諺		宜箭反。《説文》：傳言也。俗語也。真猶真實也，言了達真言俗語也。經文從口作喭，誤也。

懾驚		《聲類》作㒤，同。止葉反。《廣雅》：懾，懼也。《字書》：失常也。《説文》：心服也。

躇步		腸於反。《説文》：躊躇，猶豫也。

臂銀		宜作琨，又作瑻，同。孤魂反。

歌懿		於冀反。《爾雅》：懿，美也。《説文》：專久而美也。亦大也。

嗷嗷		又作嗸，同。五高反。《説文》：衆口愁也。《詩》云：哀鳴嗸嗸。《傳》曰：未得安集，嗸嗸然也。

磔著		古文㡯，同。竹格反。《廣雅》：磔，張也。《漢書》《景紀》中：二年，改磔曰棄市。

指攉		苦學反。《説文》：攉，毃擊也。經文作确，非此用也。确，音胡角反。确，薄地者也。

梓柟		音南。《爾雅》：柟梅。樊光注云：荊州曰梅，楊州曰柟，益州曰赤楩，葉似豫章，无子。

○ 2.5.第五卷

伀伀		又作忪，同。之容反。《方言》：佂伀，惶遽也。經文作憧，非也。

邸閣		丁禮反。《蒼頡篇》：邸，舍也。《説文》：屬國舍也。

股肱		又作骰，同。公戶反，下又作古厷，同。古弘反。《説文》：股，髀也。脛本曰股。《廣雅》：臂謂之肱。

仆地		蒲北反。《説文》：仆，頓也。謂前覆也。

喣沫		盱矩、盱俱二反。謂吹噓之也。《禮記》：喣嫗覆育。鄭玄曰：以氣曰喣，以體曰嫗。

施罛		古胡反。《爾雅》：魚罟謂之罛。郭璞曰：罛，大網也。

剉之		千臥反。剉猶斫也。經文從手作挫辱之挫，非也。

悁悒		於緣反。《聲類》：悁，憂皃也。《説文》：悁，忿也。言腹中悁邑憤滿也。

馬蹟		又作跡、跡二形，同。子亦反。跡猶步處也。車轍馬跡也。

筰絶		今作窄，同。側格反。笮猶壓也。今謂笮出汁是也。

○ 2.6.第六卷

鐵鐓		徒對反。《説文》：鐓，矛戟柲下銅也。經文作錞，市均反。于錞，樂器也。錞非此用。柲音府備反，戟柄也。

蝘蜓		烏典反，下徒典反。《説文》：守宮在壁曰蝘蜓，在草曰唽蝪。經文作𧔦𧍿，非體也。

訛病		又作譌、吪二形，同。五和反。《詩》云：民之訛言。箋云：訛，僞也，謂作僞也。

譴祟		去戰反。《廣雅》：譴，責也。《説文》：謫，問也。《蒼頡篇》：譴，呵也。祟，音私醉反。神禍也。

暮習		辭立反。謂慣習數爲也。經文作謵，傷協、丑協二反。《説文》：謵讋也。《聲類》：謵讋，言不止也。

以賂		力故反。《詩》云：大賂南金。《傳》曰：賂，遺也，謂以物相請謁也。

𧈩同		又作蚮、蟘、螣三形，同。徒得反。《爾雅》：食葉曰𧈩。經文作䖭，居援反。《方言》：蠀螬，自關而東或謂之䖭屬。䖭非此用。

播鼗		又作鞀、鞉、𪔓三形，同。徒刀反。鞉如鼓而小柄，其柄揺之者也，旁還自擊。山東謂之鞀牢。

○ 2.7.第七卷

足跖		之石反。跖，足下也。今亦作蹠。經文作𨂂，非體也。

捻爕		奴協反，下思協反。捏也。爕從火從又。爕，和也，又熟也。

刳解		口孤反。謂空其腹也。《説文》：刳，判也。《方言》：刳，𠜓也。《蒼頡篇》：刳，屠也。𠜓音剔。

建旐		治繞反。《爾雅》：緇廣充幅，長尋曰旐。《周禮》：𪚺蛇爲旐。縣鄙建旐。鄭玄曰：象其扞難避害也。

徼循		又作邀，同。古堯、古吊二反，下又作巡，同。似遵反。徼，遮也。循，行也。《漢書音義》曰：所謂遊徼循以備盜賊也。

木梗		加杏反。《莊子》：土梗耳。司馬彪曰：土梗，土人木梗，亦木人耳。土木相偶，謂以物像人形皆曰偶耳。

鞬德		或言揵陟，正言建他歌，譯云納也。

阿譚		徒南反。

○ 2.8.第八卷

頭□		下音莫。死也。

齔齒		初忍反。毀齒曰齔。《説文》：男八月生齒，八歲而爲齔。女七歲而毀齒也。字從齒匕聲。

拋鉢		普交反。拋，擲也。《𢬽埤蒼》：拋，擊也。

喟然		又作㕟，同。口愧、口怪二反。《説文》：大息也。《論語》云：喟然歎曰。何晏曰：歎聲也。

蠣蟲		力制反。《説文》：蚌屬也。出海中，人食之也。

曰喃		梵語。轉輪聖王名也。

潢瀁		胡廣反。《楚辭》云：潢瀁而不可帶。王逸注云：潢瀁，猶浩蕩大波濤也。經文作洸洋，以艮、以童二反，洋非字體也。

蹠翁		之石反。蹠，補也，謂補履老么也。

㤥焉		胡代反。俗患愁曰㤥。㤥亦苦也，恨也。

㾓痛		烏玄反。謂手足㾓疼也。張揖《雜字》云「痛癢㾓疼」是也、「酸足」是也。經文作㾓，亦同也。

○ 3.佛本行讚經

○ 3.1.第一卷

孤麑		又作麛，同。莫鷄反。《爾雅》：鹿，其子麛。

法渟		狄經反。《廣雅》：渟，正也。《埤蒼》：水止曰渟。《字書》：水滯也。

魁磊		苦迴反，下力罪反。《説文》：衆石也。《蒼頡篇》：磊，呵也。經文作，非也。

㨡呑		胡昆反，下土痕反。又云：天㨡全物也。呑，咽也。經文作渾，渾濁也，水流聲也。渾非字義也。

眺曰		他吊反。《爾雅》：眺，視也。望也，察也。

言鼙		蒲雞反。作縵樂擊鼙以和之者也。

○ 3.2.第二卷

湮沒		於仁反。《説文》：湮亦沒也。《爾雅》：湮，落也。

相灒		又作濺，同。子旦反。《説文》：污灑也。江南音灒。山東音前，子見反。

剓刻		又作剺，同。力資反。《説文》：剺，剝也。或作劙，力支反。《方言》：劙，解也。分割也，斷也。經文作攦，力計反。小船也。攦非今用。

淳調		時均反。淳，善也，美也，大也。經文作諄，之閏、之純二反。告，曉也，罪也。諄非字義。

山崗		古郎反。《爾雅》：山脊，崗。郭璞曰：山長脊者也。

金鞘		《小爾雅》作韒，諸書作削，同。思誚反。謂盛刀劍室也。經文作矟，所捉反。此誤也。

珠把		補駕反。謂刀拂等柄可把持也。經文作靶，轡飾也。

火煬		翼尚反。煬，炙也。《方言》：江東呼火熾猛爲煬。《説文》：炙燥也。《廣雅》：煬，熱也。

享食		又作畗，同。虛掌反。享，獻也，祭也。享，饗也。致貢曰享。享，歆也。歆，音許金反。

○ 3.3.第三卷

勦疾		《説文》作趬，同。仕交反。《廣雅》：趬，健也。《聲類》：趬，疾也，健也。

雜糅		古文、粈二形，同。女救反。又《説文》：雜，飯也。糅亦雜。

探察		敕含反。《爾雅》：探，取也。《説文》：遠取也。又《方言》：遠也。

驪龍		力支反。純黑也。《尸子》云：玉淵之中驪龍蟠焉，頷下有珠也。

吼𠿅		又作嚻，同。荒幔反。《聲類》：嚾，呼也。今作喚。

○ 3.4.第四卷

桴材		又作艀，同。扶留反。《論語》：乘桴浮于海。馬融曰：編竹木也。大曰筏，小者曰桴。

寶顆		口火反。數也。亦單作果。

黧黑		力奚反。《字書》：黧，黑也。經文作攦，力底、力計二反。誤也。

旬擩		而注反。或言羅旬。喻梵言訛也。

滑篦		必奚反。《小學篇》：篦刷、插頭篦、眉篦皆作此也。經文作𩭧，非也。

○ 3.5.第五卷

中眵		昌支反。《説文》：眼𧂝兜眵也。𧂝，音亡結反。

醇酒		時均反。《説文》：不澆酒也。

捼手		乃和、而爲二反。《説文》：兩手相切也。捼，挱也。

顉頭		五感反。《廣雅》：搖頭也。經文作儼，魚儉反。敬也。儼非此義。

堡聚		補道反。《聲類》：高土也。《廣雅》：堡，隄也。

○ 3.6.第六卷

茹食		攘舉反。《廣雅》：茹，食也。《爾雅》：啜，茹也。郭璞云：拾食之也。

不訾		又作𤺒，同。子移反。訾，量也，思也，稱意也。

戲吮		似兗反。《説文》：吮，嗽也。嗽，音所角反。

○ 4.付法藏傳

○ 4.1.第一卷

即晞		虛衣反。《説文》曰：乾曰晞乾也。

○ 4.2.第四卷

窘急		奇殞反。《説文》：窘，迫也。《詩》云：又窘陰雨。《傳》曰：窘，困也。

○ 4.3.第五卷

摩啅羅		敕角反。

眼瞼		居儼反。謂眼外皮也。

錙銖		側飢反。《風俗通》曰：銖六則錘，二錘則錙，二錙則兩也。

蟬蛻		湯會、他臥二反。《説文》：上時延反，下詩芮反。蟬所解皮也。

○ 4.4.第六卷

純粹		又作晬，同。私類反。《説文》：粹，不雜也。亦細也。《易》云純粹，精也。亦齊同曰粹。

羸惙		知劣反。《聲類》：短氣皃也。惙惙亦憂也。

○ 5.佛所行讚

○ 5.1.第一卷

眙屬		治媵反。《通俗文》：直視曰眙。經文作瞪，直耕反。二形通用。媵，音以證反。

細縵		字體作鞔，莫槃反。鞔，覆也。經文作、僈二形，並非也。

苕遰		徒彫反，下徒帝反。左思《吳都賦》云：曠瞻迢遰。劉逵曰：苕遰，遠望懸絶也。

扈從		胡古反。扈，廣大也。又《爾雅》云：亦使也。養馬也。又《方言》：廣也。

顉頭		吾感反。《廣雅》：揺頭也。《説文》：低頭也。經文作鴿，非也。

腳聯		今作連，同。力然反。相聯續也。《聲類》：聯綿不絶也。

侹直		他頂反。侹直，《説文》：長皃也。侹侹，正直也。

車軾		書翼反。軾高三尺三寸。《説文》：軾，車前也。《儀禮》：君軾之。鄭玄曰：古者亦乘軾，謂小俛以禮主人也。

形褻		思列反。鄙陋也，褻黷也。

勖勵		虛玉反。勗謂勉勵也。《方言》：齊魯謂勉爲勗滋。勵，相勸勵也。

○ 5.2.第二卷

睒睗		式冉反，下式亦反。睒睗，暫窺疾視不定也。經文作郝，非也。

襤褸		古文懢，又作襤，同。力甘反。謂衣敗也。凡人衣破醜弊皆謂之襤褸。

不躅		又作䠱，同。馳録反。《漢書音義》曰：軌，躅跡也。三輔謂牛蹄處爲躅。

綢繆		直流反。《詩》云：綢繆束薪。《傳》曰：綢繆猶緾綿也。《廣雅》：綢，韜也，纏也。韜，音土勞反。

○ 5.3.第三卷

樊籠		扶袁反。案樊即籠也。《莊子》「擇雉不祈畜於樊中」是也。樊，藩也。

轟轟		呼萌反。《説文》：羣車聲也。

呼呷		呼甲反。《説文》：呷，吸。《子虛賦》云：呷吸翠粲。《音義》曰：衣起張也。經文或作虓呷。虓，音呼交反。

裂眥		在計反。《説文》：目崖也。《史記》作睚眥。五賣反，財賣反。瞋目皃也。《漢書》作厓眥，並此義也。《淮南子》云「瞋目裂眥」是也。

潠毒		蘇悶反。《通俗文》：水湓曰潠。《埤蒼》：潠，歕也。經文作𠹀，非也。歕，音普悶反。

爲軔		又作杒，同。如振反。《説文》：礙車也。《楚辭》：朝發軔。王逸曰：軔，支輪木也。

風霽		子詣反。《説文》：雨止也。《爾雅》注云：南陽人呼雨止爲霽也。

○ 5.4.第四卷

羽葆		或作𦐙，同。補道反。謂合聚五色羽爲葆。《漢書》「羽葆」是也。

火鎔		榆鍾反。《説文》：治器法也。《漢書》：猶金在鎔。應劭曰：鐵形也。

○ 5.5.第五卷

冠袞		姑本反。《爾雅》：袞，𣀅也。郭璞曰：袞衣有黻文也。玄衣而畫以龍者也。經文作，非也。黻，音甫勿反。

崦嵫		又作𡹮，同。猗廉反，下子辭反。《山海經》云：鳥鼠同穴。山西南三百六十里有山名崦嵫，日所入也。《楚辭》：望崦嵫而勿迫。王逸曰：山名。下有豪水，水中虞淵日所入也。

迄于		虛乞反。《爾雅》：迄，至也。

○ 6.治禪病秘要經

○ 6.1.第一卷

樹揩		口揩反。《説文》：摩拭也。

綩綣		於遠反，下祛阮反。綩綣，猶繾綣也。繾綣謂不相離也。

蚰蟲		又作蝣，同。餘周反。《方言》：蚰蜒或名入耳也。

○ 6.2.第二卷

殘膜		茫各反。《説文》：肉間膜也。經文作瘼，誤也。

透擲		他豆、式六二反。《方言》：透，驚也。宋衛南楚凡相驚曰透。《廣雅》：透，嬈也。

瘭疽		卑遙反。《廣雅》：㿈成也。《埤蒼》：瘭，疽也。《説文》：瘭疽，久㿈也。

○ 6.3.第三卷

樹荄		古來反。《説文》：草根也。《方言》：東齊謂薤根爲荄。

噆食		子臘反。《説文》：噆，銜也。《埤蒼》：囓唇也。義與唼音同。唼血也。《通俗文》作𠯗，入口也。《莊子》作噆，「蚊䖟噆膚」是也。

泓然		一宏反。《説文》：下深大也。《廣雅》：泓泓，深也。

㰆囊		又作排、𩏄二形，同。蒲戒反。謂鍛家用炊火者也。

亢骨		又作頏，同。下堂反。《蒼頡篇》：亢，咽也。《説文》：人頸也。《爾雅》：亢，鳥嚨。郭璞曰：嚨，喉咽也。

兜婆		或言偷婆，或云塔婆，皆譌也。正言窣覩波，此言廟也。

○ 7.禪秘要法

○ 7.1.第二卷

肺腴		又作胇，同。敷穢反。《説文》：肺，火藏也。下庾俱反。《説文》：腹下肥也。𦚤，腹也。經文作愈、二形，非體也。

蛕蟲		又作蛔，同。胡魁反。《蒼頡訓詁》云：蛕，腹中蟲也。經文作蚘，非也。

○ 8.禪法要解

○ 8.1.上卷

肪𦙽		府房反，下桑安反。《説文》：肪，肥也。《廣雅》：脂，肪也。

歧路		又作𨙸、㟚二形，同。巨宜反。謂道支分也。《爾雅》：道二達謂之歧旁。郭璞曰：岐，道旁出者也。

○ 9.治禪病秘要法

鴟鵂		許牛反。《爾雅》：怪鴟。舍人曰：一名怪鳥，一名鵂鶹，南陽名鉤鵒。《字林》：鴟鵂。

譪吉		烏蓋反。梵言譪吉支，此云起尸鬼也。

土梟		《毛詩草木疏》云：流離鳥也。自關西謂梟爲流離，其子適大，還食其母。郭璞注《爾雅》以爲土梟。經文作鵁，非也。

處痺		畢利反。《説文》：足氣不至也。經文作肶字，與膍同。音鼻尸反。肶非此用。

○ 10.百喻集

○ 10.1.第四卷

唵米		烏感反。《字林》：唵，啗也。謂向口唵也。啗，音徒敢反。

耽𣯺		《蒼頡篇》作𨲱，同。蘇南反。毛垂皃也。《通俗文》：毛長曰𣯺𣯺也。

○ 11.菩薩本緣集

○ 11.1.第一卷

薨殞		呼弘反。《廣雅》：薨，亡也。《爾雅》：薨，死也。諸侯死曰薨。

抗禦		魚呂反。禦，當也。《詩》云：予曰有禦侮。《傳》曰：武臣折衝曰禦侮也。

軌地		古文𧗝、𨑍二形，同。居美反。《廣雅》：軌，跡也。《説文》：車轍也。《國語》：軌，法也。

水瀆		徒闘反。《考工記》：竇崇三尺。鄭玄曰：宮中水道也。竇，決也，空也。

財賄		古文𧶅，同。呼罪反。《通俗文》：財帛曰賄。《周禮》：通貨賄。鄭玄曰：金玉曰貨，布帛曰賄。

○ 11.2.第二卷

扼捥		又作搹，同。於責反。《説文》：搹，把也。盈手曰扼。《廣雅》：扼，持也。

瞤動		而綸反。《説文》：目揺也。經文作𥌎，非體也。

蟔蟲		茫北反。《方言》：北謂蝙蝠爲蟙蟔，自關而東名服翼，關西名蝙蝠。

○ 11.3.第三卷

角張		古嶽反。違戾不順也。經文從目作𥆌，非也。

怫鬱		父勿反。《字林》：怫鬱，心不安也。亦意不舒泄，不平也。

坑窖		古效反。《説文》：地藏也。穿地爲窖，藏五穀也。

○ 12.四阿含暮抄

○ 12.1.上卷

婆𠿚		丈甲反。梵言安陀羅婆波，此云五條。

𪄈昧		上青𡏞反。葛也。

𠻬末都		盡也。天竺品題皆在後也。

波笘		赤占、都頰二反。梵言後波笘息也。

○ 12.2.下卷

拶煞		子曷反。周成《難字》云：拶，䆘拶也。䆘，音烏狹反。

嘬羅		楚快反。梵言阿婆嘬羅遮，此云光音天。

揥跋		他細反。

○ 13.法句經

○ 13.1.上卷

挻埴		尸延反，下時力反。案：挻，柔也，和也，擊也。埴，土也。黏土曰埴。

操杖		粗勞反。《説文》：操，把持也。

滎水		烏熒反。小水也，亦流也。經文作穽，非也。

螉螺		烏公反。《方言》：蜂其小者謂之蠮螉。郭璞曰：小細腰蜂也。下力戈反。蝸，螺也。蠮，烏結反。

噲𩰖		《蒼頡篇》此亦快字，苦壞反。《廣雅》：快，憭也。音了。

捨鑑		又作鑒，同。古儳反。《廣雅》：鑑，炤也。鑑謂之鏡，所以察形者也。

水湍		土桓反。疾水也。《説文》：疾，瀬也。水流沙上曰瀬。瀬，淺水也。

愚惷		丑絳、敕容二反。《説文》：惷，愚也。

灾迅		雖閏反。《爾雅》：迅，疾也。

逞情		丑井反。《方言》：自山之東江淮陳楚之間謂快曰逞。《説文》：逞，通也。

○ 13.2.下卷

訥訒		奴骨反。《論語》：君子欲訥於言。苞氏曰：訥，遲鈍也。《説文》：訥，訒難也。訒，音而振反。

怨殱		古文𣧡，同。子廉反。《詩》云：殲我良人。《傳》曰：殱，盡也，絶也。

潺潺		仕山反。潺湲，水流皃也。又《爾雅》云：潺，流。《方言》：潺，流也。

扈船		胡古反。扈，止也。《左傳》：扈人無淫者。杜預曰：扈，止也。

謾訑		麻諫反，下或作䜏，同。他和反。《説文》：謾，欺也。訑，不信也。《楚辭》「或訑謾而不疑」是也。

非蔟		青木反。蔟猶聚也。《周禮》：蔟氏蔟巢也，言梵志非如此也。

門閾		古文𨵨，同。吁域反。《爾雅》：柣謂之閾。郭璞曰：即門限也。柣，音田結反。

○ 14.舊雜譬喻經

○ 14.1.上卷

輱軻		宜作埳，同。口感、口佐反。《楚辭》：然埳軻而留滯。王逸曰：埳軻，不遇也。

一鄹		古文𨞮、𨛿二形，今作聚，同。才句反。《廣雅》：聚，居也。謂人所聚居也。經文作𦖹，誤也。

跡深		尸任反。深淺之深。經文作淙，仕宗反。《説文》：淙，水聲也。《廣雅》：淙，漬也。淙非經義。

棓木		又作棒，同。雹講反。大杖也。《説文》：棓，棁也。徒活反。

徇行		又作𢓈，同。辭俊反。徇猶巡也。《爾雅》：𢓈，遍也。謂周遍也。亦宣令也。

揵抵		正言揵值，謂所打木也。經文作柢，都禮反，非也。

城隖		烏古反。《字林》：小城也。《通俗文》：營居曰隖。字從𠂤。

襲持		古文㦻，同。辭立反。襲，受也。《廣雅》：襲，及也。亦仍也。「子孫襲祿」是也。《左傳》：凡師輕曰襲。《注》曰：掩其不備也。又夜戰曰襲。

○ 14.2.下卷

酖煞		除禁反。《山海經》：女几之山多鴆。

譟讙		桑到反，下虛袁反。《廣雅》：譟、讙，鳴也。《説文》：擾耳也。讙，嚻呼也。

摩挱		蘇何反。《聲類》：摩挱，捫摸也。釋名：摩挱，抹𢶞也。𢶞，音桑葛反。

㤥步		胡代反。《説文》：㤥，苦也。猒，㤥也。又《廣雅》云：㤥，痛也。

倒地		都老反。倒，仆也。經文作𤹷，非也。又作搗。搗，築也。搗非字義。

言薩		桑曷反。正言娑度，此譯云善哉。經文作𠻬，非也。

啜嘗		時悅反。《説文》：啜，嘗也。《廣雅》：啜，食也。經文作䬽，始銳反，祭名也。䬽非此義。

掇置		都活反。祭名也。《説文》：拾，取也。《詩》云：薄言掇之。《傳》曰：掇，拾也。

詎知		其據反。謂未知辭也。經文作據，非體也。

○ 15.雜譬喻經

饌餟		仕眷反，下張芮反。《説文》：饌，具食也。亦陳也，飮食也。《方言》：餟，餽也。亦祭也。餽，音渠愧反。

○ 16.孛經抄

蚑蜂		巨儀反。《聲類》云：多足蟲也。關西謂𧋛溲爲蚑蛷，下所誅反。

廝米		新移反。廝，下也。《字書》：廝，役也。謂賤役也。今取其義。

睚眦		五賣反，下助賣反。《廣雅》：睚，裂也。《説文》：以爲眥目匡也。《淮南》云「瞋目裂眥」即其義也。

媟嬻		相列、徒木反。相狎習謂之媟嬻。經文作泄瀆，非體也。

妖孽		字體作𧕏，同。五竭反。《説文》：衣服歌謠草木之怪謂之妖，禽獸蟲蝗之怪謂之𧕏。𧕏，灾也。

魯鈍		力古反。《論語》：參也魯。孔安國曰：魯，鈍也。謂人昏鈍也。

吃𠯄		宜作肕，同，音刃。吃肕猶堅硬也，謂人無識也。

辜較		又作榷。《漢書音義》曰：辜，固也。較，専也。謂規固販鬻以求利也，専略其利也。辜，罪也。榷，謂獨木倚也。

譙譊		又作呶，同。上財妙、才焦二反。《蒼頡篇》：譙，訶也。亦嬈也。譙，踧也。下女交反。譙譊，讙呼也。《蒼頡篇》：訟聲也。

鸕𪇔		上郎都反，下才資反。《説文》：水鳥也。《蒼頡篇》：鸕𪇔似鶂而黑也。鶂，音五歷反。

歌謡		與招反。《爾雅》：徒歌爲謡。《説文》：獨歌也。

○ 17.思惟略要經

眵淚		充支反。《説文》：𧂝兜眵也。𧂝，音莫結反。

耵聹		都冷反，下乃冷反。《埤蒼》：耵聹，耳垢也。

㦎然		呼麥反。《廣雅》：𩎗、㦎、乖，剌也。猶乖戾也。

○ 18.佛醫經

不訾		又作𤺒，同。子移反。訾，量也，思也。《説文》：思稱意也。

狾狗		《字書》作狾、𤝼二形，《纂文》作猘，同。昌制、居世二反。狂犬也。

○ 19.分別業報略集

悛法		且泉反。悛，改也。《方言》：自山東而謂改曰悛。《廣雅》：悛，更也。

犯忤		又作迕、牾二形，同。吾故反。《聲類》：忤，逆不遇也。

蛆蟻		子餘反。蝍蛆，吳公也。一名蛆渠。

愚戇		都絳反。《説文》：愚，癡也。戇，愚也。

聾聵		古文聵、類二形，今，又作，同。牛快反。生聾曰聵。一云聾无識曰聵。

宮刑		居雄反。淫刑，次死也。男女不以義交者，其刑宮。男子割勢，婦人幽閉於宮。下胡經反。罰罪也。《易》曰：刑，法也。井爲刑法也。《春秋元命包》曰：㓝字從刀從井。井以飮人，人入井爭水，陷於泉，以刀守之，割其情欲，人畏慎以全命也，故字從刀從井。

閹身		於撿反。《説文》：閹竪，宮中閹，昏閉門者也。謂精氣閉藏也。主閉門戶，故曰閹也。

○ 20.龍樹爲禪陀迦王説法要偈

謳歌		又作嘔、慪二形，同。烏侯反。《説文》：齊歌曰謳。《廣雅》：謳，喜也。

飮𩚵		古文佄，同。胡甘反。《漢書》應劭曰：不醉不醒曰酣。又樂酒曰酣。

摣掣		古文作抯，同。側伽反。《方言》：摣，取也。《聲類》：五指摣捉也。

餄蜜		又作𩞫、䬮二形，同。翼之反。《説文》：米櫱也。《方言》：飴謂之餳。餳，音似盈反。

訓馴		似均反。《廣雅》：馴，擾也。訓，善也。亦從也。《説文》：謂養野鳥獸使服謂之馴。

瘤癭		力周反。《説文》：瘤，腫也。腫結不潰散者爲瘤。《聲類》：瘤，瘜肉也。

○ 21.無明羅剎經

○ 21.1.上卷

死斃		脾世反。《説文》：亦弊字。弊，仆也。弊，仆頓也。斷也，止也。

喊㖑		呼㩜反，下呼戒反。《方言》：喊，聲也。㖑，呵也，謂恚聲也。又作闞，呼噉反。

皴剝		且旬反。《埤蒼》：皮皴散也。又樹皮甲錯粗厚亦曰皴皵。皵，音思亦反。

皰凸		輔孝反。《説文》：皰，面生氣也。經文作疱，俗字也。下徒結反。

哂哂		尸忍反。哂哂，笑也。經文從口作甄，非也。

○ 21.2.下卷

㽄破		又作廝，同。先奚反。《埤蒼》：㽄，聲散也。

鼷鼠		胡鷄反。《説文》：小鼠也。《方言》：有毒者也。或謂之甘口鼠也。

肬贅		籀文作𪐤，今亦作疣，同。有流反，下之芮反。又《廣雅》云：小腫之也。又《説文》云：肬，贅之也。小曰肬，大曰贅。《釋名》云：肬，丘也。出皮上，聚高如地之有丘也。贅，屬也。橫生一肉屬著體也。

揎調		古文作㩊，同。斯緣反。謂揎衣出臂也。

森然		所金反。《説文》：多木長貌也。

○ 22.四十二章經

輸敬		始榆反。輸，賮也。《説文》：委，輸也。《廣雅》：輸，寫也。最也。

桼箠		又作漆，同。音七。下又作體，同。音瑞。江南名𩩞，北人名䯘，音換。𩩞，常貴反。

○ 23.賓頭廬爲優陀延王説法經

蹭伽		古文𢴣，同。徂陵反。依字，所寢𢴣謂豬臥處也。

○ 24.賓頭廬爲王説法經

榮樂		爲明反。榮猶光華也。光寵也。經文作嬫，非也。

○ 25.阿育王太子法益壞目因緣經

綏化		私隹反。《爾雅》：綏，安也。《尚書》：五百里綏服。孔安國曰：王者政敎也。

梟汝		古堯反。《説文》：不孝鳥也。冬至日捕梟磔之。梟頭在木上也。

撓吾		乃飽、乃挍二反。《説文》：撓，擾也。又撓，亂也。

元元		言元元者，非一民也。古者謂民曰善，言善人因善爲元，故曰黎元也。

赦宥		赦，置也。下于救反。宥，寛也。《周禮》：三宥：一宥不識，二宥過失，三有遺忘也。

蹎蹶		又作𠑘、𧽍二形，同。丁賢反，下居月反。蹎蹶，猶頓仆也。

嫽人		力彫反。嫽，𢾛也。嫽，觸也。亦嫽，弄也。

喑呃		《説文》作諳，於禁反，大聲也。下宜作啞，於格反，亦大呼也。《史記》「喑啞叱吒，千人皆廢」是也。經文作呃，於革反。呃，憂也。呃，喔也。氣逆也。

○ 26.馬鳴菩薩傳

綰達		烏版反。《淮南》云：綰枹而鼓。許叔重曰：綰，貫也。

○ 27.提婆菩薩傳

聲聒				古活反。《蒼頡篇》：擾亂耳孔也。《廣雅》云：聒，驚也，護也。

○ 28.婆藪槃豆傳

紱婆		字又作𥾧，同。甫勿反。譯云子。依字，紱，綬也。

撰銘		助臠反。撰猶述也。《廣雅》：撰，定也。下莫丁反。銘之言名也。書其功於大常也。亦鐫刻金石以紀功德也。

紕謬		匹毗反。《禮記》：一物紕謬。鄭玄曰：紕猶錯也。下靡幼反。謬猶錯亂也。謬，誤也。《方言》：謬，許也。《説文》：狂者之言也。

大籃		力甘反。筐屬也。《字林》：大笿也。笿，杯籠也。《纂文》：大筐也。笿，音及各反。

馝柯		蒲蔑反。馝柯摩羅阿秩多，譯云正勤。

## 一切經音義卷第二十一—大乘經

○ 1.大菩薩藏經

○ 1.1.第一卷

薄伽梵		扶劍反。言以義總衆德至尚之名也，餘則不爾，故諸經首皆置此名，舊言婆伽婆，訛也。

至羅伐		尸逸反。舊經中言舍衛國，或作舍婆提城，又云憍薩羅，皆一也。此云聞者城。《十二遊經》云無物不有國，《法鏡經》言聞物國，《善見律》云多有國，言多有聰明智人，及諸國珍奇皆歸此國，故言多有國，其義一也。又舍衛者是人名。昔有人居住此地，往古有王，見此地好，故乞立爲國，以此人名号舍衛國，又云仙人住處，皆古名也。在中印度境。

天魔		莫何反。書無此字，譯人義作。梵言魔羅，此翻名障，能爲修道作障礙故。亦言煞者，常行放逸，斷慧命故。或云惡者，多愛欲故。

阿素洛		舊言阿脩羅，亦云阿須倫，皆梵言訛轉也。此云不飲酒，又言障蔽，亦云非天。至如鬼神雜受福者，印度亦通名天。言非天者，以共三十三天闘竸，故別摽名耳。又最勝者名天，劣者非天也。

藥叉		舊言夜叉，亦云閱叉，皆一也。此云能噉，謂食噉人也。或云傷者，謂傷害人也。

摩揭陀		渠謁反。舊云摩伽陀，或言摩竭陀，又作摩竭提，皆由梵音輕重聲之轉也。摩伽，此云甘露。陀，此云處。名甘露處國。上古諸天共阿脩羅鑚海水出甘露，安置此國，故以名焉。又摩揭陀是人名。有人往昔於此修諸功德，得生天上，遂本爲名。亦言善勝國，又名星處國也。

鷲峯		梵言姞栗陀羅矩吒山，此云鷲峯，或言鷲臺，言此山既拪鷲鳥，又類高臺也。舊云耆闍崛山者，訛略也。姞，音渠乙反。矩音俱禹反。

僧伽胝		陟尸反。舊言僧伽梨，此云合，謂割之合成也。又云重，謂重作也。王宮聚落著之伏外道衣也。

憺怕		徒濫反，下普白反。《説文》：憺，安也。憺然，安樂也。怕，靜也，謂恬然寂靜也。憺怕，无爲自持也。

無撓		乃飽反。《説文》：撓，擾也。《廣雅》：撓，亂也。字從木。

安繕		視戰反。謂青紫色也。

帝青		是帝釋寶青色也。以其最勝，故稱帝釋青也。

天弓		亦言帝弓，即天虹也。音胡公反。俗音絳。雙出鮮盛者名虹，暗昧者名蜺。蜺，音五奚反。

末尼珠		摩鉢反。舊言摩尼，謂珠之總名也。

喬荅摩		借音渠憍反。舊言瞿曇，聲之轉也。此有三義：一名日種，二名牛糞種，三名泥土種也。

狻猊		蘇桓反，下五奚反。《爾雅》：狻猊如虥貓，食虎豹。郭璞等注皆云則師子也。出西域。《穆天子傳》云「狻猊走五百里」是也。梵言僧訶。僧借音私蠅反。虥，音仕板反。

傭圓		敕龍反。《爾雅》：傭，均也。謂齊等也。或作𦟛，俗字也。敕音勑。

網鞔		莫槃反。《蒼頡篇》：鞔，覆也。今亦謂覆蓋物爲鞔，或作縵、漫二形，借字耳。

雙跖		又作蹠，同。之石反。《説文》：跖，足下也。

瞿拉坡		郎荅反，下普何反。謂兩踝骨也。

那庾多		翼主反。舊言那由他。案百俱胝名阿由多，百阿由多名那庾多，此數當千億也。

諸藴		於粉反。梵言塞建陀，此翻名蕰。由積聚義。《説名文》爲蕰，字從草溫聲。

末摩		莫鉢反。此云死節，言人身中有此節也，謂若打若搏，人即死也。

癡瞽		公戶反。無目謂之瞽。《釋名》云：瞽，目眠眠然，目平合如鼓皮也。

熖摩		移贍反。或作琰摩，聲之轉也。舊言閻羅，或云閻摩羅，此云縛。或言雙世，謂苦樂並受，故云雙也。即鬼官之總司也。又作夜磨廬迦，亦作閻摩羅社，閻磨，此云雙。羅社，此云王。兄及妹皆作地獄王，兄治男事，妹治女事，故曰雙王也。

六處		案梵本云阿也怛那，此翻名處。處謂處所、出生之處也。舊翻名入，失之耳。梵本鉢羅吠舍，此云入。

惛耄		呼昆反，下莫報反。《説文》：惛，不了也。《廣雅》：惛，癡也。耄，忘亂也。

摩納婆		亦言摩納縛迦，此云儒童。舊言摩那婆，或作那羅摩那，又作摩納，翻爲年少淨行。《五分律》名那羅摩納，譯爲人，皆一也。

異生		愚異生也，言愚癡闇冥，不生無漏故也。舊言小兒別生，以癡如小兒也。或作小兒凡夫，又作嬰愚凡夫，義皆一也。有作毛道凡夫，或作毛頭凡夫者，失之久矣。

旃荼羅		馳家反。謂屠煞者種類之總名也。舊云旃陀羅，訛也。

被弶		渠向反。《字書》云：施罥於道曰弶。今畋獵家施弶以取禽獸者，其形似弓也。

○ 1.2.第二卷

健達縛		渠建反。此云食香，以香自資故。亦言香行，或云齅香，又言香神，近是也。或居香山，或身有異香，言樂神者，義譯也。舊言乾闥婆，亦作乾沓和，皆國音之不同也。

揭路荼		渠謁反。此云金翅鳥，舊言迦樓羅，或作加樓羅，訛也。

緊捺洛		奴葛反。歌神也。頭作馬頭。亦言是人非人。舊云緊那羅，或作真陀羅，皆一也。

牟呼洛		或作莫呼，此云大腹行，即蟒神也。一云大有行龍，舊言摩喉羅伽。又云摩休勒，訛也。

嗢鉢		烏沒反。舊言優鉢羅，此云黛花也。

鉢特		徒得反。舊言波頭摩，又作波頭暮，此云赤蓮花也。

拘貿		莫候反。舊言拘物頭，或作拘物陀，此云地喜花。

奔荼		宅加反。舊言芬陀利，亦作分陀利，此云白蓮花也。

覩史多		都古反。舊云兜率陀，或作兜駛多，此云知足天，亦云妙足天也。

四洲		之由反。《爾雅》：水中可居曰洲。言水中平地可居者也。

殑伽沙		渠陵反。舊云恆河。此河從無熱惱池東面象口而出也。

布怛那		都達反。舊云富單那，或作富多那，此義言臭，是餓鬼中勝者也。

沒特伽羅子		徒得反。此云綠豆子，乃從母爲名。出家侍佛左邊，舊云目揵連者也。

舍利子		梵言奢利富多羅，或言舍利弗多羅。此梵音轉耳。舍利，母名。眼之青精名舍利。又母眼似鸜鵒眼，因以名焉。經中或言秋露子者，一義也。

所嬈		奴了反。嬈，惱也。《説文》：嬈，擾也。《三蒼》云：嬈，弄也。

蹶失		居月、居衛二反。謂驚駭急疾之皃也。

靜慮		舊言定。《説文》：靜，審也。安也，息也。慮，念也，思也。

匱乏		渠愧反。匱，乏也，亦竭也。乏，少也。

三摩地		舊言三摩提，此云等持。

柁那		徒我反。此云施波羅蜜多，此云到彼岸，舊云檀波羅蜜。

鄔柁南		烏古反，下徒我反。此云自説，舊言鬱陀那。

○ 1.3.第三卷

鄥波索迦		或言優波娑迦，近是也。舊言優婆塞者，訛也。此云近善男，亦云近宿男，謂近三寶而住宿也。或言清信士善宿男者，義譯也。

鄥波斯迦		或云優波賜迦，此云近善女。言優婆夷者，訛也。

羯羅頻伽		居謁反。或作迦陵頻伽，此云好聲鳥也。

庭燎		徒經反。下古文𥛰，同。力燒反。《周禮》：供墳燭庭燎。鄭玄曰：墳，大也。樹於門外曰大燭，門內曰庭燎。天子百，公五十，侯伯子三十也。

贍部捺陀金		奴葛反。或作剡浮那他金，舊云閻浮檀金，名一也，但贍部樹半臨陸地半臨海中，此海水底有金也，而水極深，然金色澈出水上若轉輪王出世。諸夜叉等神取此金將來博易，故人間有之。若著闇中，闇色則滅也。那他，此言江，亦云海也。

蘇揭多		渠謁反。舊言修伽陀，或作修伽度，亦作修伽多，此云善逝，即如來德之一号也。有三義：一讚歎，二不逥，三圓滿也。

目脂鄰陀山		舊言目真鄰陀，或作牟真鄰陀，此云脫。

鮮支		私延反。《纂文》云：白鮮支，絹也。亦名素縞。

贍博花		舊言旃簸迦，或作詹波花，亦作瞻匐，又作占婆花，皆方夏之差耳。此云金色花，《大論》云黃花樹也。樹形高大，花亦甚香，其氣逐風彌遠也。

蘇末那花		摩鉢反。舊言蘇磨那花。色黃白，亦甚香，不作大樹，𦆵高三四尺，四垂似蓋也。

婆使迦花		舊言婆師迦，或言婆師波利花，此云夏生護花。

颯然		蘇合反。疾皃也。《廣雅》：颯颯，風也。風吹木葉落聲也。

○ 1.4.第四卷

慓𢡠		比遙反，下古文作𢙺，同。昌志反。《通俗文》：徽号曰慓，私記曰𢡠。《廣雅》：慓、𢡠，憣也。亦頭識也。

灰燼		似刃反。《説文》：謂火之餘木也。《方言》：自關而西秦晉之間炊薪不盡曰燼。

○ 1.5.第五卷

隍池		胡光反。《蒼頡篇》：隍，城下坑也。《説文》：城池有水曰池，无水曰隍。

○ 1.6.第六卷

謇吃		古文作𧪤、謇二形，今作寋，又作𠚲，同。居展反。《方言》：謇亦吃也。楚人語也。下古文𣢆，同。居乞反。氣重言也。《通俗文》：言不通利謂之謇吃。

詷疾		徒貢反。《纂文》云：𧩟詷，急也。《通俗文》：言過謂之𧩟詷。𧩟，音粗貢反。

塵黷		徒屋反。《蒼頡篇》云：黷，垢也。《聲類》：黷，黑也。《廣雅》：黷，蒙也。

魯鈍		廬古反。《論語》曰：參也魯。孔安國曰：魯亦鈍也。

黃鸝		又作鵹，同。力斯反。《方言》：倉庚。自關而西謂之鸝黃，或謂之黃鳥，或謂之楚雀。《廣志》作黃離留，廣異名也。

○ 1.7.第七卷

諠譁		古文愋、讙二形，今作諠，同。虛元反，下音花。諠譁，聲也，謂言語亂聲譊譊也。譊，音女交反。

諛諂		以朱反。《周書》：面從曰諛。不擇是非而言謂之諛，希其意道其言謂之諂也。

矯飾		飢小反。矯謂之假詐不實也。

矜伐		居陵反。矜謂自尊大也。自賢曰矜也。

圂豬		胡困反。《説文》：圂，厠也。《蒼頡篇》：圂，豕所居也。

祇仰		旨時反。《字林》：祇，敬也。

關鍵		古文𨵭、揵二形，同。奇謇反。《方言》：關東謂之鍵，關西謂之鑰。鑰，牡也。

昵近		又作暱，同。女栗反。《爾雅》：昵，親近也。昵，亟也。親昵者亦數也。亟，音祛記反。

桎梏		之逸反，下工䔍反。在手曰桎，在足曰梏。亦即扭𢬿也。《春秋疏》曰：桎梏俱名爲𢬿。

刖足		古文跀、𧿁二形同。魚厥、五刮二反。刖，斷足也。《廣雅》：刖，危也。謂斷足則危也。

阿遮利耶		此云軌範師，舊言阿闍梨，或作阿祇利，譯云正行，謂於善法中敎授令知也。

紆鬱		伊于反。《説文》：紆，屈也。紆，縈也，曲也。鬱，哀思也，心不安也。

貶退		碑儉反。《詩》云：我位孔貶。《傳》曰：貶，墜也。貶，損也，減也。

車路		舉魚反。《釋名》云：古者車如居。言行所以居人也。下又作輅，同。廬故反。言所以步之於路也。

邀請		於遙反。邀，呼召也，亦求也。

薩伐若		而者反。此云一切智，舊言薩婆若。

䬫餬		徒奚反，下戶孤反。《通俗文》：酪蘇謂之䬫餬。蘇酪精醇者也。

皓齒		胡老反。《小爾雅》云：皓，白也。

○ 1.8.第八卷

鄔波拕耶		徒我反。舊言和上，或言和闍，皆訛也。此云親敎，亦云近誦，以弟子年小，不離於師，常逐常近，受經而誦也。又言知有罪知无罪也。

惡癘		又作癩，同。力太反。《説文》：癘，惡疾也。

埏埴		式延反，下時力反。挻，柔也，和也，擊也。埴，土也。粘土曰埴。

𢾊觸		古文𢻒、𢾊、揨三形同。宅庚反。𢾊，柱也。

馲駝		力各反。又作槖，音託。知水泉所出，負千斤者也。

呵喝		呼遏反。𠿒謂怒之聲也。

同剉		千臥反。《説文》云：剉，斫也。

壓苲		於甲反，下側格反。苲亦壓也。今謂以槽苲出汁也。

寱言		牛世反。《通俗文》云：夢語謂之寱。《聲類》云：眠內不覺妄言也。

愚戇		都絳反。《説文》：戇亦愚鈍也。无知專愚曰戇也。

○ 1.9.第九卷

逆旅		力舉反。《左傳》：保於逆旅。杜預曰：逆旅，客舍也。

中殀		又作夭，同。於矯反。《説文》：夭，屈也。折也。字從大，象形，不申也。不盡天年謂之夭也。

杜多		舊言頭陀，此云脩治，亦云洮汰，又言斗藪，一義也。

栽𣖂		古文𣡌、𣖂、𣎴三形，今作蘗，同。五割反。《爾雅》：𣖂，餘也。載也，言木餘載生𣖂也。今之字作枿。

○ 1.10.第十卷

山狖		餘究反。《説文》：禺屬，善遊。《蒼頡篇》云：似貓，搏鼠，出河西。似彌猴而大，蒼黑色，江東養之捕鼠，爲物捷健也。

蜫蟲		古文䖵，同。古魂反。《禮記》：蜫蟲未蟄。鄭玄曰：蜫，明也。明蟲者陽而生，陰而藏者。《夏小正》曰：蜫，小蟲也。蜫，魂也。魂魂然小蟲動也。

不肖		先妙反。《廣雅》：肖似類也。《説文》：骨肉相似曰肖。今言不肖者，謂骨肉不相似，類不似其先也，謂儜惡者也。字從少從肉。儜，女耕反。

綺繪		又作繢，同。胡憒反。《説文》：有文曰綺，五采曰繪。繪，畫也。憒音會。

○ 1.11.第十一卷

忿懟		除淚反。《爾雅》：懟，怨也。謂忿怒之怨。怨，恨也。

口噤		古文唫，同。渠飲反。閉口不開爲噤。

矛矟		又作𨥨、𢦵二形，同。莫侯反，下山卓反。《説文》：矛長二丈，矟長一丈八尺。或作𣓞，俗字也。

○ 1.12.第十二卷

驍勇		古堯反。《廣雅》：驍，健也。勇，急也。《説文》：良馬駿名也。

勍敵		渠京反。《左傳》：勍敵之人。杜預曰：勍，強也。《廣雅》：勍，武也。

親姻		一仁反。《爾雅》：婿之父爲姻。《説文》：婿家女之所因，故曰姻也。

郊野		音交。《爾雅》：邑外謂之郊。《周禮》：以宅田任近郊之地。鄭衆曰：《司馬法》云王國百里爲郊，二百里爲州，三百里爲野。

憤恚		扶忿反。憤，盛也，怒氣充盛也，亦滿也，盈也。恚，於季反。

商佉		舊言霜佉，或云傷佉，亦作餉佉，又作儴佉，皆梵音輕重聲之訛轉也。此云貝，或言珂，異名耳。

不遑		又作惶，同。胡光反。《廣雅》：惶，睱也。言無閑睱也。

究槃荼		或作恭畔荼，又作弓槃荼，皆一也。此云甕，形頗似冬瓜也。

烏曇跋羅花		舊言優曇波羅花，或作何雲婆羅花，此葉似梨，果大如捲，其味甜，无花而結子，亦有花而難值，故經中以喻希有者也。

何羅怙羅		胡古反。或言曷羅怙羅，此云障月，舊言羅睺羅，亦作羅吼羅，或言羅雲，皆訛也。言羅怙羅，阿脩羅以手障月時生，因以名也。又言覆障，六年在胎，爲胎所覆也。又七年在母腹中，一由往業，二由現在。往業者，昔曾作國王，制斷獨覺，不聽入境，獨覺在山七日，不得乞食，因墮地獄，餘報猶七年在母腹中。又由現在者，瞿夷是懷羅怙羅後，太子出家六年，苦行方得成道，於六年中瞿夷憂惱，四大羸弱，不能得生。至太子成道，瞿夷歡喜，四大有力，方乃得生，与阿難同時而生，故首尾七年也。如來還國七日即度出家也。

法祠		似茲反。《爾雅》：祠，祭也。謂以大法施，故曰法祠也。

烏瑟膩沙		女致反。或作嗢瑟尼沙，或作鬱瑟尼沙，此云髻。案《無上依經》云「頂骨涌起，自然成髻」是也。

○ 1.13.第十三卷

師傅		方務反。傅，附也。附，近也。審父子君臣之道以示之曰傅。傅，相也。

祈請		渠衣反。《廣雅》：祈，求也。《爾雅》：祈，告也。

館舍		古翫反。客舍也。《周禮》：五十里有館。館有委積，以待朝聘之客。字從食，今亦作舘。

臧賕		又作贓，同。作剛反，下音求。案納受財貨曰臧。《説文》：賕，以財抂法相謝也。《蒼頡篇》：載請曰賕。

或䶧		又作齩，同。五狡反。䶧，齧也。關中行此音。又下狡反，江南行此音。

或吮		食兗、似兗二反。《説文》：吮，嗽也。

調謔		徒吊反，下許虐反。謂調弄戲謔也。謔亦喜樂也。

窣堵波		蘇沒反。舊言藪斗波，近是也。又作偷婆，或作兜婆，或言塔婆，皆訛也。此云廟，或言墳，皆義譯也。

依泊		蒲各反。泊，止也。《楚辭》「忽翶翔之焉泊」是也。今亦謂附舟於岸曰泊也。

時縛迦		此云能活，或言更活，舊言時婆，亦作耆婆，皆一也。

資稸		又作蓄，同。敕六反。資，財也，貨也。蓄，積也，聚也。

芳羞		古文作𦟤，同。私由反。雜味爲羞。《方言》：羞，熟也。謂熟食也。《周禮》：膳夫掌王之膳羞。鄭玄曰：羞，有滋味者也。

仇匹		古文逑，同。渠牛反。《爾雅》：仇，匹也。相匹耦也。

苦綸		力均反。釣繳曰綸。綸，繩也。

亭館		徒丁反。漢家因秦十里一亭。亭，留也。

纔出		在哉反。《廣雅》：纔，暫也。僅也，不久也。

○ 1.14.第十五卷

摩訶諾伽那力		謂露身大力神名也。

阿未羅		磨鉢反。舊言菴磨羅果，亦作阿摩勒果，其葉似小棗花，亦白小，果如胡桃，其味酸而且甜，可入藥。分經中言如觀掌中者也。

三摩呬哆		虛利反。此云等引，謂引諸功德也。

三摩半那		欲入定時名三摩鉢底，正在定中名三摩半那也。

○ 1.15.第十七卷

不訥		古文作吶，同。奴骨反。《説文》：訥，難歰也。謂遲鈍曰訥也。

梗歰		加杏反。挭，強也。《字林》：山榆。一名挭，有刺如棘也。

關𨷲		古文作鑰，同。余酌反。《説文》：𨷲，關下牡也。

○ 1.16.第十八卷

補特伽羅		徒得反。此云數取趣，言數數往來諸趣也。

詭詐		居毀反。謂變詐不實也。《廣雅》：詭，欺也。

制多		舊言脂帝浮圖，或云支提，皆訛也。此云聚相，謂累石高以爲相也，皆可供養處也，或初生成道説法處也。

饕餮		古文叨、䬢二形，同。他高反。下又作飻，同。他結反。《説文》：饕，貪也。貪財曰饕，貪食曰餮。

○ 1.17.第十九卷

能擐		胡串反，又音公患反。《國語》：服兵擐甲。賈逵曰：擐甲，衣甲也。《左傳》：擐甲執兵。杜預曰：擐，貫也。

瑜伽師地		以朱反。此云相應，謂一切乘境行果等所有諸法皆名相應師，謂觀行人地，即十七地也。

諒難		今作亮，同。力尚反。《爾雅》：諒，信也。

○ 1.18.第二十卷

羯利沙鉢那		亦作迦利沙鉢拏，聲之轉也。鉢拏，此云銅錢。十六鉢拏爲一迦利沙鉢拏。

蚩責		昌夷反。《小爾雅》云：蚩，戲也。《廣雅》：蚩，輕侮也。字從古之也。

足趾		音止。《字林》：趾，足也。《釋名》云：足一進一止，因以爲名也。

馱都		徒餓反。謂堅實也。則如來體骨舍利之異名耳。

○ 2.大乘十輪經

○ 2.1.第一卷

佉羅帝耶山		或言佉羅提耶山，或云佉羅帝山，皆一也。此云騾林山。

牟尼仙		莫侯反。舊言文尼，又作茂泥，皆訛也。此云寂靜，亦翻名仁，又言智者。此亦仙義，久在山林修心之屬皆名仙人，義通內外，不唯外道也。

頻跋羅		蒲沫反。或作頻婆羅。《佛本行經》云：百𠷐迦羅名頻婆。此數當十兆也。

激輪		古狄反。流急曰激。《説文》：水之邪流急者也。

三兆		直矯反。數名也。十億曰兆，十兆曰京。黃帝筭有三品，或十億、百億、千億也。

疫厲		營壁反，下又作㾐，同。力制反。人病相注曰疫厲。《釋名》云：厲，病氣流行。中人如塺厲傷物也。疫，役也。言有鬼行役。役，不住也。

畢舍遮		舊言毗舍闍，又作毗舍遮，鬼名也。餓鬼中勝者也。亦言癲狂鬼。

羯吒布怛那		舊言竭吒富旦那，此云短臭鬼，或言奇臭鬼。

豐稔		而甚反。《字林》：禾熟曰稔。稔亦年也，皆取一終之名也。

奧闇訶洛鬼		烏報反。此云吸人精氣鬼也。

剡魔		有作琰魔，同。以冉反。舊名閻磨羅，亦作閻羅，皆一也。此云雙世，竊謂苦樂並受，号之爲雙也。

讖蒲		初蔭反。

羯洛		轉舌聲。

伐折		脂列反。

萏摩		徒戍反。

帝昵		借音尼吉反。

插婆		初治反。

鄥波		烏古反。

睒摩		式冉反。

野娜		奴可反。

剌惹		勒葛反，下而者反。

萏䛧		莫計反。

𣢁隸		借音虛履反。

弭隸		彌尔反。

黳羯		烏奚反。

齲盧		驅禹反。

癉綻		都賀反。

遏梨		鳥曷反。

𢾛祇		徒孟反。

滸盧		呼古反。

彌李		轉舌聲。

○ 2.2.第二卷

聰喆		又作哲、悊二形，同。知列反。《爾雅》：哲，智也。《方言》：齊魯之間謂智爲哲。哲，明了也。

乘馭		今作御，同。魚據反。駕馭也，謂指麾使馬也。凡言馭者所以驅之也，內之於善也。

誣罔		武于反。《説文》：加言也。亦欺也。以惡取善曰誣。

瘨癎		都賢反，下核間反。《廣雅》：瘨，狂也。風病也。《聲類》云：癎，小兒瘨也。

平恕		尸預反。《蒼頡篇》：恕，如也。《聲類》：仁心度物曰恕。

所薦		祖見反。《爾雅》：薦，進也。陳也。進上陳列也。

生嫡		丁歴反。主嫡也。《字書》：嫡，正也。《公羊傳》曰：立嫡以長者何？謂嫡夫人之子尊無與敵也。

珥璫		如志反。《蒼頡篇》：珠在耳也。耳璫，垂珠者也。

索訶		娑各反。舊言娑婆，或作娑訶，此云堪忍，亦言雜會世界也。

羯洛迦孫馱		舊言拘樓孫，此云作用莊嚴也。

羯諾迦牟尼		舊言拘那舍牟尼，此云金寂也。

彌荔多		補篾反。舊言薜荔多，或作閉𥟖多，皆訛也。義是其初餓鬼最劣者也。

謪罰		都革反。《字林》：謫，過責也。《通俗文》：罰罪曰謫。《廣雅》：罰，折伏也。

猜貳		而棄反。貳之言二也。《爾雅》：貳，疑也。言有二心皆疑惑也。猜，妻來反。

疇咨		直流反，下子辭反。疇，語辭發聲也。咨嗟，嘆之辭也。《説文》：咨，謀事也。

舍羅		此云百舌鳥雄鳥也。若言舍利，雌鳥也。

珍饌		《説文》作𦿉，同。仕眷反。具食也，亦飲食也。

乳哺		蒲故反。哺，含食也，嚼食也。

幽縶		又作𩢏，同。知立反。縶，絆也。拘執也。

亘窮		古鄧反。《詩》云：亘之秬秠。《注》云：亘，遍也，亦竟也。

蘇跋陀羅		舊言須跋陀羅，此云善賢。

蘇剌多		廬割反。此云善樂。樂，音五孝反。

溟海		亡瓶反。海之別流也。如渤澥等也。北溟有魚是也。

○ 2.3.第三卷

豔色		又作艶，同。餘贍反。《方言》：秦晉之間謂美爲豔。豔亦光也。

䴏麥		又作燕，同。一見反。《爾雅》：蘥，雀麥。郭璞等云即鷰麥也。

○ 2.4.第四卷

視覘		敕廉反。覘謂窺視也，覘亦伺候也。《左傳》「公使覘之」是也。

號呴		又作吽、𤘽、吼三形，同。呼苟反。《廣雅》：呴，鳴也，嘑也。

自挑		他堯反。《聲類》：挑，抉也。謂以手抉取物也。抉，音於穴反。

朅藍婆		去謁反。舊經云珂羅，此言強。

𨲌鬡		《説文》作𦱊薴，同。仕行反，下女庚反。髪亂也。不茂亦曰𨲌鬡。

挂其		古文作卦，同。古賣反。《廣雅》：挂，懸也。

兩脛		又作踁，同。賢定反。《説文》：脛，腳胻也。胻，音下孟反。江南呼脛爲胻，山東曰胻敝。敞，音丈孟反。

捫足		莫昆、莫本二反。《聲類》云：捫，摸也。《字林》：捫，撫持也。

○ 2.5.第五卷

寇敵		口候反。《尚書》：寇賊姦宄。范寧《集解》曰：寇謂群行攻剽者也。《説文》：寇，暴也。《廣雅》：寇，鈔也。剽，音芳妙反。

愚惷		丑絳反。《説文》：惷，愚也。《蒼頡解詁》云：惷，愚无所知也。亦鈍也。

○ 2.6.第六卷

嬰緾		於盈反。嬰猶緾繞也。《漢書》：嬰城固守。《音義》曰：以城自繞者也。

營耨		《説文》：又作鎒，同。乃候反。除田器也。《釋名》：鎒以鋤薅𧂭禾也。薅，音火高反。

○ 2.7.第七卷

磣毒		又作墋，同。初錦反。磣惡毒害也。

呵叱		齒逸反。《方言》：叱呵，怒也。陳謂之呵。叱亦呵也。

舌𤘡		又作䶖，同。其蔭反。牛舌病也。或作𤴽，非也。

毗攝浮		舊言毗攝羅，亦云隨葉佛，此云種種變現也。

懇切		古文𧨛，同。口很反。《通俗文》：至誠口懇。懇，堅忍也。

盧至		舊言樓至佛，此云可愛樂最後佛也。

○ 3.佛説无垢稱經

○ 3.1.第一卷

菴羅衛林		舊言菴羅樹園，即菴婆羅女以園施佛，仍本爲名也。言衛者，此女昔常守衛看護此林也。

澍甘		之喻、上句二反。時雨也，謂潤生百穀者也。借以喻之。

方術		唇聿反。術，法也。邑中道曰術。術，通也。言無所不通也。

離呫種		昌葉反。舊言離車子，或作栗昌，亦作離昌，又作律車，皆訛也。此云仙族王種也。

希夷		聽之不聞名曰希，視之不見名曰夷。言无聲曰希，無色曰夷也。

持髻		舊經言螺髻者，梵本無螺，譯人義立耳。

隧級		辭醉反，下音急。掘地通路曰隧。隧，徑也。《聲類》：隧，延道也。級，階次也。案西域井如此方古井也，掘地爲隧，施安隥級入中取水也。舊經言丘井者，非當梵名，故依本譯也。

○ 3.2.第二卷

八無睱		遐嫁反。言此八難之時無有閑睱可修道業也。

迦遮末尼		舊云迦柘。柘，音之夜反。此云水精也。

竚立		又作佇，同。除呂反。《爾雅》：佇，久也。謂久立也。

○ 3.3.第三卷

得痊		七泉反。痊，除也。

病愈		古文瘉，同。臾乳反。《方言》：差，愈也。《説文》：愈，病瘳也。

𠀻鼉		魚袁反，下徒多反。《三蒼》：𠀻，大鼈也。以鼉似蛟而大。《山海經》云：江水足鼉。郭璞曰：似蜥蜴，大者長一丈，有鮮彩，可以爲鼓也。

○ 3.4.第四卷

毗柰耶		舊言毗那耶，亦云毗尼耶，皆訛略也。此云離行。行亦道也，謂此行能離惡道也。亦翻爲滅分得也，言謂伏化度者，義譯也。此有三義：一引載義，如十利等功德爲此法所引載也。二調直義，能令身口二業調伏正直也。二上勝地義，從戒上定乃至上四沙門果地也。

鱞寡		古頑反。《釋名》云：无妻曰鱞，無子曰獨。言鱞人愁悒不寐，目常鱞鱞然如魚眼不閉，故字從魚。

茵蓐		又作鞇，同。於人反。《説文》：車中重席也。《釋名》云：文鞇，車中所坐者也。用虎皮爲之，有文彩，因以下輿相連著也。《三蒼》：蓐，薦也。

傍生		梵言吉利藥住尼，亦云帝利耶瞿榆泥伽，此云傍行，舊翻爲畜生，或言禽獸者，分得仍未總該也。

驚悸		古文痵，同。其季反。《字林》：悸，心動也。《説文》：氣不定也。

猜疑		古文𣈻、猜二形，今作㥒，同。粗來反。猜亦疑也。《廣雅》：懼也。

○ 3.5.第五卷

詢求		私遵反。詢，問也。諮親爲詢，詢問親戚之議也。

師捲		又作拳，同。渠員反。指握爲捲，譬喻也。言師之匠物不如捲之執握，吝而不説也。

○ 3.6.第六卷

夷塗		弋之反。《説文》：夷，平也。亦常也。

擔山林		梵言朅達羅，舊言佉陀羅。南地多饒此木。

協同		又作勰、叶二形，同。胡頰反。《爾雅》：協，和也。合也，亦同也。

輕篾		又作懱，同。莫結反。《説文》：懱謂相輕㑥也。

○ 4.解深密經

○ 4.1.第一卷

蠹羅綿		或作妬羅，舊言兜羅綿，皆一也。

䬫餬		徒奚反，下戶孤反。謂蘇酪之精醇者也。《通俗文》「酪蘇謂之䬫餬」是也。

○ 4.2.第二卷

大青		梵言磨訶泥羅，亦是天帝所用莊嚴寶也。

末羅羯多		莫鉢反。亦言摩羅伽多，綠色寶也。《大論》云：出金翅鳥口邊，能辟諸毒也。

毗濕縛藥		此云有種種功能藥也。

婆羅痆斯		拏黠反。舊言波羅柰，或作波羅奈斯，又作婆羅捺寫，皆一也。

○ 4.3.第五卷

誕生		達坦反。《詩》云：誕彌厥月。《傳》曰：誕，大也。

○ 5.分別緣起經

○ 5.1.上卷

僂曲		力矩反。《廣雅》：僂，曲也。言脊不申傴僂也。

○ 6.能斷金剛般若經

誓多林		時制反。舊言祇陀，或云祇洹，皆訛也。此云戰勝波斯匿王之子也。當生之日，王破賊軍，因以名也。

對面念		念即定也，慧也，言定慧照境，其猶對面也。

抆淚		古文㨉，同。亡粉反。《廣雅》：抆，拭也。或作捫，莫奔、莫本二反。《聲類》云：捫，摸也。兩通。

羯利王		居謁反。舊言迦利王，或作迦藍浮王，皆一也。此云闘諍王。

鄔波尼煞曇分		烏古反。又言優波尼沙陀分，此數之極也。

○ 7.菩薩戒本

屬耳		之欲反。《國語》：恐國人屬耳目於我。韋昭曰：屬，注也。《漢書音義》曰：屬，近也。《詩》云「耳屬於垣」是也。

劓鼻		古文㓷，同。魚器反。《説文》：劓，決鼻也。割也，謂割去其鼻也。

刵耳		讓記反。《廣雅》：刵，截耳也。

紛聒		公活反。讙，聒也。《蒼頡篇》：聒，擾亂耳孔也。

管御		公緩反。關主曰管，駕善曰御。

○ 8.稱讚淨土經

阿泥律陀		舊言阿那律，或云阿兔樓馱，此云無滅。又云如意。往昔曾施辟支佛一食，人天受樂于今不滅，所求如意，故以名也。

阿濕摩揭婆		渠謁反。或作阿含磨揭婆，此云石藏，或是虎魄。

牟娑洛揭婆		或言目娑囉伽羅婆，此云馬腦。經論中或云車渠。

鶖鷺		七由反，下廬故反。鶖，大鳥也。其羽鮮白。鷺，白鳥，即白鷺也。

羯羅頻迦		舊云迦陵毗伽，又作歌羅頻伽，此云好音聲鳥也。

加祐		古文𨳾、佑二形，同。胡救反。《字林》：祐者，助也。

○ 9.佛地經

眇然		彌繞反。《廣雅》：眇，莫也。眇，遠也。遠視眇然，寂莫不知邊際也。

所都		都胡反。《字林》：有宗廟先君之主曰都。城郭之成曰都。又人之所聚曰都。

○ 10.示敎勝軍王經

倡優		齒楊反。《説文》：倡，樂也。《蒼頡篇》：倡俳優樂也。諧也，戲笑之伎也，謂樂人所爲戲笑以自怡悅也。

綺帊		又作，同。匹亞反。《廣雅》：帊，襆也。《通俗文》：兩複曰帊也。

錦衾		祛金反。《字林》：衾，大被也。

駿馬		子閏反。《穆天子傳》曰：天子駿馬百匹。郭璞曰：馬之美稱也。《説文》：駿，馬才良者也。

瞑目		覓田反。《説文》：瞑，翕也。《爾雅》：翕，合也。

辟手		椑役反。謂舒手附身也。《廣雅》：辟，除也。

曰暴		蒲穀反。暴，曬也。《説文》：暴，晞乾也。字從日從出從廾從米字意也。廾，音巨恭反。

雨漬		在賜反。《通俗文》：水浸曰漬。漬，潤濕也。

霜封		府龍反。封，厚也，固也，亦緘撿之也。

筋骨		居欣反。《説文》：肉之有力者曰筋。字從竹。

殉利		辭俊反。《蒼頡篇》云：殉，求也。《廣雅》：殉，營也。

○ 11.如來記法住經

坸尸		舊經中或作拘夷那竭，又作究施城那者，以梵言那伽囉，此云城也。譯言上茅城者，多有好茅故也。

枯槁		古文𣩅。《説文》作槀，同。苦道反。槁，木枯也。

阿輸迦		此云无憂，或言阿育者，訛略也，是阿闍世王孫也。

訕謗		所姦反。《蒼頡篇》云：訕，誹也。《廣雅》：訕、謗，毀也。

○ 12.六門陀羅尼經

讖謎		初蔭反，下莫閉反。

跋迭		徒結反。

隸鑠		書斫反。

達你		女履反。

阿剌		落葛反。

○ 13.般若心經

揭帝		渠謁反。

莎呵		蘇和反。

## 一切經音義卷第二十二—大乘論

○ 1.瑜伽師地論

○ 1.1.第一卷

瑜伽		羊朱反。此譯云相應，謂一切乘境行果等所有諸法皆名相應。境謂一切所緣境，此境與心相應，故名境相應。行謂一切行，此行與理相應，故名行相應。果謂三乘聖果，此果位中諸功德法更相符順，故名果相應。

師地		師謂三乘行者，由聞思等次第習行如是。瑜伽隨分滿足，展轉調化諸衆生，故名瑜伽師。師謂敎人以道者之稱也。舊經中言觀行人者是也。地謂境界所依，所依或所攝義是瑜伽師所行境界，故名爲地，即十七地也。

嗢拕		烏骨反，下徒我反。舊言鬱陀那，訛也。此云集總散，或言攝散，亦云攝施。

摩呬		虛利反。此云等引，謂勝定地離沉掉等，平等能引也。或引平等謂引諸功德；或平等所引謂定前加行，故名能引。

俳戯		父皆反。案俳者，樂人所爲戯笑以自怡悅者也。《三蒼》：俳，嘯也。嘯，吹聲也。《說文》：俳，戯也。字從戈虛聲。虛，音虛猗反。

應舐		《字詁》古文𦧇，同。食尔反。謂以舌取食也。

應吮		似兗、食兗二反。《說文》：吮，嗽也。吮嗽津液也。嗽，音所角反。

若醒		思定、思冷二反。酒歇也。《通俗文》「醉除曰醒」是也。

儀路		所行爲路，路亦道也，威儀所行也，謂色依香味爲路。又威儀依心爲路。

末摩		莫鉢反。此云死節，身中有此節也，謂若打若搏，人即死也。

補特伽羅		案梵本，補，此云數。特伽，此云趣。羅，此名取。云數取趣，謂數數往來諸趣也。舊亦作弗伽羅，翻名爲入。言捨天陰入人陰，捨人陰入畜生陰，近是也。經中或作福伽羅，或言富伽羅，又作富特伽耶，梵音轉也。譯者皆翻爲人，言六趣通名人也，斯謬甚矣。人者，案梵本云末奴沙，舊經名摩㝹沙，此云人，亦言有，意以多思義，有智惠，故名爲人也。鬼畜無此，何得名人，斯皆譯者之失也。

捫摸		莫奔、莫本二反。案捫摸謂手執持物也。《字林》：捫，撫持也。

咀沫		又作齟，同。才與反。《通俗文》：咀，嚼也。《三蒼》：咀，噍也。又含味也。

角力		古文斠，同。古學反。《廣雅》：角，量也。角，試也。《說文》：角，平斗斛也。皆單作角。或作捔者，此古文粗字，音在古反。粗，略也。捔非此用。

黑羺		奴溝反。《埤蒼》：羺，胡羊也。《通俗文》「羊卷毛曰羺」是也。

或晴		又作暒、殅二形，同。自盈反。《聲類》云：雨止曰晴。晴亦星見也。

嬉戲		又作僖，同。虛之反。《說文》：僖，樂也。《蒼頡篇》：嬉，笑也。

麥果		書又作顆，同。口果反。或言子，或云粒，又言皀，皆一也。皀音逼，方俗語耳。

宗葉		子彤反。《廣雅》：宗，本也。葉，世也。謂族類繁盛也。《詩》云「本支百世」是也。

鍵南		巨偃反。舊云伽訶那，此云堅厚，至第四七日肉團方堅實也。

黑黯		於減反。《字林》：黯，深黑也。言形色黯黑也。

讌會		又作宴、燕二形，同。於廌反。讌，飲也，樂也，小會也。

粟稗		蒲懈反。謂草之似榖者也。

蹎僵		又作傎、𧽍二形，同。都田反，下居良反。傎，倒也。僵，偃也。謂反倒偃臥也。

殆盡		徒攻反。殆，近也，幾也。幾，逼近也。幾，音渠𢴰反。

殞沒		于愍反。《聲類》：殞，沒也。古今語耳。

銳利		羊稅反。《廣雅》：銳，利也。《說文》：銳，芒也。言利如芒也。

一磔		古文㡯，同。知格反。《通俗文》：張申曰磔。《廣雅》：磔，張也，開也。

枯槁		古文𣩅。《說文》作槀，同。苦道反。槁，木枯也。

激注		經歷反。流急曰激。《說文》：水流凝邪急激也。

風飈		又作，同。比遙反。暴風也。回風從下上者也。

衝薄		補莫反。薄，迫也，相迫近也。

頗胝		竹遲反。梵言塞頗胝迦，此云冰玉，或云白珠，舊言頗梨是也。《大論》云：此寶出山石窟中，過千年冰化爲頗梨珠。案西域暑熱無冰，極饒此物，非冰所化，但石之類耳。

吒迦		《字林》：丁格反，又竹格反。山名也。此無會釋，所以仍立本名。

朅遠		去謁反。此云擔山木，此山多饒此木，故以名也。

黳羅葉		一奚反。樹名也。舊經律中作伊羅葉，訛也。

重級		羇立反。級，次也，謂階之等次曰級也。

遊幸		胡耿反。幸，遇也。言人君所至皆被德澤，故曰幸也。

牝象		脾盡、脾死二反。《說文》：牝，畜母也。雌也。

𣲖流		普懈反。分流也。《說文》：水之邪流別也。《廣雅》：水自汾出名𣲖。

殑伽		其升反。譯云天堂來，以彼外書見高處出謂從天來也。案佛經而此河從無熱惱池東面象口出，流入東海，舊云恆河。亦言恆伽河，或作恆加迦河，皆訛也。

循其		似均反。《說文》：循，行也。《爾雅》：循，自也。自猶從也。案：此亦與巡字同。

設拉		郎荅反。樹名也。如皂莢樹類而角甚長，裹中有絮如綿，名妬羅綿，堪以爲衣者也。

秔稻		俗作粳，同。加衡反。不粘稻也。江南呼粳爲秈，音仙。方言也。

無𥝖		又作麧，同。痕入聲，一音胡結反。堅米也。謂米之堅鞕，舂擣不破者也。今關中謂麥屑堅者爲麧頭亦此也。江南呼爲䵂子，音徒革反。

顧眄		眠見反。《說文》：眄，邪視也。《方言》：自關而西秦晉之間曰眄。

遞相		古文递，同。徒禮反。《爾雅》：遞，迭也。郭璞曰：謂更易也。《方言》：遞，代也。迭，音徒結反。

訶呰		古文些、㰣二形，同。子尔反。鄭玄注《禮記》云：口毀曰呰。《說文》：呰，訶也。

司契		胥釐反，下口計反。《廣雅》：司，主也。《說文》：契，大約也。字從大。

婆羅門		此言訛略也，應云婆羅欲末拏，亦言婆囉賀摩拏。此義言承習梵天法者，其人種類自云從梵天口生，四姓中勝，故獨取梵名，唯五天竺有，諸國即無。經中梵志亦此名也。正言靜胤，言是梵天之苗胤。

呼剌		落葛反。亦言牟呼栗多，梵音轉也。舊名摩睺多。

發憤		扶忿反。憤，盛也，怒氣充盛也。《說文》：憤，滿也。盈也。

破㲉		又作㱿，同。口角反。吳會間音哭。卵外堅也。案：凡物皮皆曰㱿。

剖胎		普厚反。剖猶破也。《蒼頡篇》：剖，分析也。

豐稔		而審反。《字林》：稔，榖熟也。

官僚		又作寮，同。力雕反。同官爲僚。《爾雅》：寮，官也。

邸肆		丁禮反，下相利反。邸謂巿中坐賣舍也。肆，陳也，所以陳貨鬻之物於邸也。肆亦列也，謂列其貨賄於巿也。

迫愶		虛業反。謂以威力相恐懼也。亦言愶赫，或云恐愶，皆一也。

近事		梵言鄥波索迦，此云近事，謂親近三寶而奉事也。

耄熟		古文𠅸、耄二形，今作，同。莫報反。《禮記》：八十曰耄。鄭玄曰：耄，惛也。亦亂也，忘也。老熟即惛亂多忘也。

牧牛		莫祿、亡福二反。《三蒼》：牧，養也。《方言》：牧，𩚅也。

補盧沙		舊言富樓沙，此云士夫，或云丈夫，談體也。補盧衫，所作士。補盧崽拏，所皆反，下女加反。能作士。捕盧沙邪所爲士。補盧沙䫂，都我反。所從士。補盧煞沙，所屬士。補盧𨭝，所戒反。所依士。此聲明中七轉呼召聲也。

驚駭		下騃反。《蒼頡篇》：駭，驚也。《廣雅》：駭，驚起也。

流轉		梵言僧娑洛，此云流轉，謂於六趣循環往來不絶也，若言生死者。案：梵言繕摩，此云生來。剌諵，此云死。語之別也，故以本名。諵，音女咸反。

雜糅		女救反。今以異色物相參曰糅。糅亦雜也。《說文》：糅，雜飯也。

渾濁		胡昆、胡袞二反。渾，亂也，亦水流聲也。

○ 1.2.第三卷

分扸		思歷反。扸，分破也。字從斤分木爲扸字意也。今俗作扸皆從斥。

池沼		之遶反。《說文》：沼，小池也。

孔隟		丘逆反。《說文》：隟，壁際孔也。《廣雅》：隟，裂也。字從𠂤從白上下小也。

有瞚		《列子》作瞬，同。尸閏反。《說文》：瞚，目開閉數搖也。

八𡶩		《纂文》作剛，古浪反。大鼓也。

都曇		徒南反。小鼓也。

窣堵魯迦香		蘇骨反，下都古反。舊經中兜樓婆香是。

龍腦香		案西域羯布羅香樹松身異葉，花果亦別，初採既濕，尙未有香，木乾之後，循理而析，其中有香，狀若雲母，色如冰雪。此謂龍腦香也。

麝香		神夜反，又音石。形如小麋，齊有香也。

素泣謎		迷細反。香名也。此無正翻，故存本耳。

唾洟		古文𪖦，同。敕計反。《三蒼》：洟，鼻液也。

蔬菜		所於反。凡可食之菜通名曰蔬。《字林》：蔬，菜也。

㬥乾		蒲榖反。《小爾雅》：暴，曬乾也。字從日從出從卝米字意也。卝，巨恭反，拱手也。

休愈		許由反，下臾乳反。《廣雅》：烋，善慶也。愈，彊益也。

盪滌		古文潒，同。徒朗反，下徒的反。《通俗文》：澡器謂之盪滌。

搦觸		又作𢾼，同。女革、女卓二反。搦，執捉也。《說文》：搦，按也。

儒童		而朱反。儒，柔善也。童，幼少也。舊言摩納，或云摩那婆，譯云年少，或言年少淨行近是也。

○ 1.3.第四卷

一皰		彭孝反。瘡，皰也。《說文》：面生熱氣曰皰也。今取此義。

哳詀		呼曷反，次陟鎋反，下竹咸反。地獄苦聲也，因聲爲名。

郝郝凡		呼各反。寒戰聲也，亦因聲爲名。

匱乏		渠愧反。少財曰匱，暫無名曰乏。《詩》云：孝子不匱。匱，竭也。人多不解作匱字。

欻然		呼勿反。《蒼頡篇》：欻，猝起也。欻，忽也。猝，音粗骨反。

繩拼		補莖反。謂彈繩墨曰拼。江南名抨，音普庚反。

若𣃆		都角反。鏨也。《說文》：𣃆，斫也。又補治曰𣃋。鏨音慙。

若剜		烏官反。謂十削曰剜，挑中心也。

纔入		在灾反。《廣雅》：纔，暫也。《三蒼》：纔，微也。劣也，僅也。

鐵丳		初眼反。《字苑》云：謂以籤貫肉炙之曰丳。

椎棒		直追反。《蒼頡篇》：椎，用打物者也。字從木也。

或築		古文𥰺，同。陟六反。《說文》：築，擣也。《廣雅》：築，刺也。

兩髆		補莫反。肩髆也。或有作膊，普莫反。膊，物令薄也。膊非今用。

皺襵		側救反，下之涉反。又音輒。今襵疊物及裙襵皆作此。

鐵鉆		奇廉反。鉆謂鑷取物也。《通俗文》：𨩷具曰鉆。鉆，持也。或作鉗，束人頸鐵也，非今所用也。

洋銅		以涼反。謂炙之消爛洋洋然也。《三蒼》：洋洋，太水也。

煻煨		徒郎反，下烏迴反。《通俗文》：熱灰謂之煻煨。

孃矩吒		俱庾反。此云糞𡲑蟲，有㭰如針，亦名針口蟲，穿骨食髓者也。

黑黧		力奚反。《通俗文》：班黑曰黧。《字林》：黃黑也。

樝掣		又作抯，同。側加反，下充世反。《釋名》云：摣，叉也。謂五指俱往叉取也。掣，制也。制頓之使順己也。

脊膂		又作呂，同。力舉反。膂亦脊也。《說文》：呂，脊骨也。太岳爲禹臣，委如心呂，因封呂侯也。

鐵㭰		今作𠲋，又作觜，同。子累反。《廣雅》：㭰，口也。《字書》：㭰，鳥喙也。或有作，撿諸書史無如此字，唯傳毅《七激詩》云「埴飲泉」作此字，音與吮同，似兗反。

探啄		他含反。《說文》：遠取曰探。探，取也。下丁角反。鳥食也。啄，齧也。

卷縮		《聲類》云此亦觠字，同。奇員反。《詩》云：有卷者阿。《傳》曰：卷，曲也。

皰潰		古文殨，同。胡對反。《蒼頡篇》：旁決也。《說文》：潰，漏也。

災炭		則才反。《釋名》云：火所燒餘木曰災。災亦㶳也。音似刃反。

飲𡱤		又作𡱴，同。乃吊反。《字林》：𡱤，小便也。

淋漏		力金反。《三蒼》：淋，漉水下也。淋，𤁋也。

悚慄		思勇反，下力質反。謂悚懼戰慄也。慄亦憂慼也。

蘇陀味		舊經中作須陀飯，此云天甘露食也。

將化		又作奬，同。子兩反。《小爾雅》云：奬、率、勸，勵也。又成也，助也。

奮戈		方問反。《廣雅》：奮，振也。謂揮振也。字從大從隹從田。

揮刃		許歸反。《說文》：揮，奮也。振，訊也。《廣雅》：揮，動也。

綺鈿		徒堅反。《字略》云：鈿，金花也。

車輅		本作路，同。力故反。《白虎通》曰：名車爲路者，言所以步之於路也。或曰：路者，正也。人君之正車也。《詩》注云「人君之車曰輅」是也。

輦輿		力展反，下羊署、羊如二反。輦，人挽車也。今王者所乘也。車無輪曰輿，亦總稱車曰輿。

耳璫		都堂反。《釋名》云：穿耳施珠曰璫。本出西戎。

而穫		胡郭反。草曰刈，榖曰穫。《詩》云「十月穫稻」是也。今皆通語也。

宏壯		胡萌反。《爾雅》：宏，壯大也。宏亦屋深響寛容含物也。

繪車		胡憒反。雜色也。《論語》：繪事後素。鄭玄曰：繪，畫也。《尙書》：山龍華蟲曰繪。孔安國曰：繪，會也。會合五采也。舊經中言種種車園也。

鼓譟		公戶反，下先到反。鼓，動也。譟，諠鳴也。雷呼曰譟。《家語》云「萊人鼓譟劫定公」是也。

談謔		許瘧反。《爾雅》：戲，謔也。謂相調戲也。謔亦喜樂也。

○ 1.4.第五卷

不繞		乃了反。《說文》：嬈，擾戲也。《三蒼》：嬈，弄也。

羇遊		居儀反。《廣雅》：㝯、旅、羇，客也。㝯音橋。

○ 1.5.第七卷

颯然		桑合反。疾也。颯颯，風吹木葉落聲也。《廣雅》：颯颯，風也。

祠祀		似滋反，下徐理反。《爾雅》：祠，祭也，天祭也。祀，地祭也。

體胤		與振反。《爾雅》：胤，繼嗣也。《說文》：子孫相承續曰胤。

薄蝕		補莫反，下神職反。《漢書》：日月薄蝕。韋昭曰：氣往迫之曰薄。虧毀曰蝕。《釋名》云：日月虧曰蝕，稍稍侵毀如蟲食草木葉也。

餉佉		或云霜佉，或作儴佉，又作勝佉，皆梵音輕重。此云具，亦言珂，異名耳。

所祈		巨衣反。《字林》：祈，求福也。《爾雅》：告也。叫也。祈，祭者叫呼而告請事也。

○ 1.6.第八卷

流枙		又作軛，同。於革反。枙，槅也，謂壓牛領者也。

捃多		居運反。此有二義：一云蟻子，二云蟻卵。既含兩義，故宜本名。

饕餮		他勞反。下又作飻，同。他結反。案《左傳》：縉雲氏有不才子，貪於飲食，冒於貨賄，斂積不知紀極，人民謂之饕餮。杜預曰：貪財曰饕，貪食曰餮。

罰黜		又作絀，同。恥律反。小罪曰罰。《廣雅》：黜，去也。去，放也，退也。

雜猥		烏罪反。猥，惡也。《字林》：猥，衆也。衆，雜亂也。

○ 1.7.第九卷

恩造		在老反。《廣雅》：造，成也。謂恩成此事者也。

酷異		古文嚳、焅、俈三形，同。口木反。《說文》：酷，急也。甚也，謂暴虐也。

罝兔		姉邪反。兔網曰罝。罝，遮也。遮取兔也。

卜羯娑		居謁反。又作補羯娑，聲之轉也。謂除糞擔死尸等鄙賤種類也。

馳騁		直知反，下丑領反。《廣雅》：馳，奔也。騁，走也。

○ 1.8.第十卷

黑黶		於簟反。謂面黑子也。《說文》：中黑也。

傴曲		紆府反。《通俗文》：曲脊謂之傴僂。傴亦曲也。

喘瘶		昌耎反。氣急也。下蘇豆反。《說文》：瘶，逆氣也。

僂前		力主反。一命而僂，再命而傴，三命而府身俞曲也。

尫羸		烏皇反。尫，弱也。《通俗文》：短小曰尫。尫，小也。

○ 1.9.第十一卷

歡娛		《字詁》：古文虞，今作娛，同。疑區反。《說文》：娛，樂也。書中虞樂皆作虞。

猶豫		翼周反，下以庶反。《說文》：隴西謂犬子爲猶。猶性多豫在人前，故不決者皆謂之猶豫。又《爾雅》云：猶如麂，善登木，健上樹也。

猜度		古文𦖱、猜二形，今作㥒，同。粗來反。猜，疑也。下徒各反。度，測量也。

笑睇		徒計反。《禮記》：不能睇視。鄭玄曰：睇，傾視也。《方言》：陳楚之間謂眄曰睇。《纂文》云：顧視曰睇。

啞啞		乙白反。《字林》：笑聲也。《易》云「笑語啞啞」是。

器仗		祛冀反，下治亮反。《漢書》：制器𢬿之品。應劭曰：內盛曰器，外盛曰𢬿。一曰無盛曰器。仗，兵器也。五刃總名兵，人所執持曰仗。

憒𡗚		公對反，下女孝反。《說文》：憒，亂也。《韻集》：𡗚，猥也。猥，衆也。𡗚從巿從人字意也。或作閙，俗字也。

懇到		口佷反。《通俗文》：至誠曰懇。懇亦堅忍也。到，至也。至，極也，苦也。

陿小		又作狹，同。胡夾反。《說文》：陿，隘也。不廣大之名也。

○ 1.10.第十二卷

尺鷃		又作鴳，同。烏諫反。鷃，雀也。亦名鶬鷃。一名雁。《纂文》云：關內以鷃爲鷃爛堆也。案鷃長唯尺，即以名焉。一作斥，小澤也。

蚌蛤		蒲講反，下古含反。出珠白好者也。《字林》：燕雀所化也。月望則蚌蛤實，月晦則蚌蛤虛也。

浴摶		徒官反。《通俗文》：手團曰摶。言可團圓也。案西域國俗，澡浴初訖，碎以諸果或藥用蘇爲摶，捋摩拭身，令其潤滑及去風等，故名浴摶。

嗢鉢羅		烏沒反。此云黛花。舊言優鉢羅，或作漚鉢羅，皆訛也。

呵叱		齒逸反。《方言》：呵，怒也。陳諫謂之呵。叱亦呵也。《禮記》「尊客之前不叱狗」是也。

荏苒		而甚反，下而琰反。謂儵忽、須臾也。

○ 1.11.第十三卷

宴坐		《石經》爲古文燕，一見反。《說文》：宴，安也。謂安息也。

陶練		徒刀反。言功之多也。陶謂作瓦器也，練謂消鎔也。

潤洽		又作䨐，同。故夾反。《說文》：洽，霑也。《三蒼》：洽，遍徹也。

怛纜		都達反，下力暫反。舊言修多羅，或作修妬路，此云綫也。

○ 1.12.第十五卷

倡女		齒揚反。倡婬放蕩也。《說文》：倡，樂也。

不愻		蘇寸反。《字林》：愻，順也。謙也，恭也。

賢哲		胡堅反。士之美稱也。又多才也。賢士堅明，故從貝。又賢者，國之寶，用與貝同，故從貝字意也。下又作喆，同。知列反。《爾雅》：哲，知也。《方言》：齊宋之間謂知爲哲。哲謂照了也。

目眩		古文迿，同。胡遍、胡蠲二反。《字林》：眩，亂也，惑也。《三蒼》：視不明也。

角犎		妃封反。又音封。今有此牛，形小，髆上有犎是也。

嘶聲		又作𧬊，同。蘇奚反。《說文》：嘶，悲聲也。《方言》：嘶，噎也。聲散也。

哮吼		古文虓，同。呼交、呼挍二反。《說文》：虎鳴也。一曰師子大怒聲也。下古文呴、吽二形，今作拘，又作吼，同。呼狗反。《聲類》：吽，嘷也。

咆勃		蒲交反，下蒲沒反。《說文》：咆，嘷。𠯜之。勃，瞋怒也。

蹎蹷		丁賢反，下又作𨇮，同。居月反。《說文》：蹎，走頓也。《廣雅》：傎，倒也。蹎蹷猶頓仆也。

祿位		盧屋反。祿，福也。案古者人無耕稼，多食野鹿。在朝之人，闕於田獵，官賜以物，當於鹿處，後人因之謂爲食鹿。變鹿爲祿者，取其神福之義也。

敦肅		古文惇，同。都魂反。《說文》：惇，厚也。肅，嚴也。謂嚴整之皃也，亦敬也。

謇吃		古文𧪤、謇二形，今作寋，同。居展反，下居乞反。《方言》：謇吃，楚語也。謇，難也。吃，重言也。

儳速		倉陷、仕鑒二反。非次而言也。《禮記》「長者不及無儳言」是也。儳亦暫也。字從人，或有作𡁅，才冉反，小飲也。𡁅非此用。

竦肩		古文竦、𢥵、慫三形，今作聳，同。須奉、所頓二反。《廣雅》：聳，上也。

根栽		則來反。謂草木植曰栽，謂木𣖂可栽種者也。

防那		扶放反。此謂女工刺繡裁縫等業也。

○ 1.13.第十六卷

黑說大說		謂若佛及弟子所說惡法名爲黑說，所說善法名爲大說。又四果人及獨覺菩薩等所說名爲黑說，若佛所說名爲大說。

燬之		又作𤌋、𤈦二形，同。麾詭反。齊謂火爲燬，方俗異名也。

亭邏		徒丁反，下力賀反。漢家因秦十里一亭。亭，留也。邏謂戍屬也。遊兵以禦冠者。《韻略》云：邏亦循行非違也。

親眤		又作暱，同。女乙反。《爾雅》：昵，近也。又亟也。親昵者數相近也。

○ 1.14.第十七卷

詭現		居毀反。詭，誑也，不實也。《廣雅》：詭，隨惡也。亦欺也。

怨尤		禹留反。案尤亦怨也。尤，過也。

普燭		朱欲反。《蒼頡篇》：燭，照也。然火爲照也。

諧耦		胡皆反，下吳口反。《廣雅》：諧，和也。耦，合也。

身康		苦郎反。康謂無疾病也，安也，樂也，亦靜也。

所惠		胡桂反。《周禮》：施其惠。鄭玄曰：賙衣食曰惠。孟子曰：分人以財謂之惠。《說文》：惠，仁也，愛也。

便臻		側陳反。《爾雅》：臻，至也。

○ 1.15.第十八卷

擅名		市戰反。《說文》：擅，專也。

諾瞿陀		舊經中作尼拘陀，或言尼倶盧陀，亦作尼俱律，又作尼俱類，皆訛也。舊譯云無節，或言從廣。

摩迦		亦言摩魯迦，舊經中作摩樓迦，此亦藤類，蔓生，纏繞樹至死者也。

凶猾		又作𣧑，同。許顒反，下胡刮反。《廣雅》：凶，惡也。《字書》：猾，怨黠也。《方言》：凡小兒多詐或謂之猾。

抄虜		力古反。《漢書》：生得曰虜，斬首曰獲。戰而俘獲也。虜掠奪取也。

窺窬		丘規反，下又作𨵦，同。弋朱反。《說文》：窺，小視也。

楚撻		初呂反。一名荊。《漢書》：陸賈曰秦莊王名楚，故改爲荊，遂行於世。撻，撃也。楚捶人即痛，因名楚痛。

庸人		與恭反。謂常愚短者也。心不節慎，口無法言，惡人爲友也。

克伏		又作剋，同。口得反。《字林》：克，能也。《爾雅》：克，勝也。

○ 1.16.第十九卷

制多		舊言支提，或言支帝，皆一也。此云可供養處，謂佛初生、成道、轉法輪及涅槃處皆應供養恭敬生諸福也。

爲墉		又作䧡、牅二形，同。庾鍾反。《爾雅》：牆謂之墉。城亦謂之墉也。

繩絍		又作䋻，同。女心反。謂牆繩也，本𢴰上縷也。

腥臊		又作胜，同。先丁反，下桑刀反。腥臊，臭也。《通俗文》：魚臭曰腥，猳臭曰臊。猳音加。

翺翔		五高反。迴飛也。飛而不動曰翔。《釋名》：翺，遨也。言遨遊也。

毆撃		於口反。《說文》：敺，撃也。字從殳。

淪墜		力均反。《廣雅》：淪，沉沒也。

左道		資可反。左，下也。上在右也。不便也。《禮記》：執左道以亂衆。鄭玄曰：左道若巫蠱及俗禁也。

衣僅		又作㝻，同。渠鎮反。《字林》：僅，財能也。僅亦劣也。

波羅延		謂西域邑落名也。阿氏多，彌勒字也。或作阿嗜多，此云無勝，謂無人能勝也。舊言阿逸多，訛也。

所𧍷		呵各反。《字林》：𧍷，蟲行毒也。《廣雅》：𧍷、䖧、毒，痛也。

○ 1.17.第二十卷

達須		謂此等人微識佛法，不能堅固修行也。

蔑戾車		莫結反，下力計反。舊言彌戾車，此云樂垢穢人。此等全不識佛法也。

頑嚚		吳鱞反，下魚巾反。《廣雅》：頑，鈍也。《三蒼》：嚚，惡也。

阿遮利耶		此云軌範師。舊經中或言阿祇利，或作阿闍梨，義譯云正行。或云於善法中敎授令知名阿闍梨也。

談話		古文𦧵、譮、䛋三形，同。胡快反。合會善言也。

躁動		又作趮，同。祖到反。躁謂擾動不安靜也。

溉灌		歌賚反。《說文》：溉，灌也。灌，注也。

○ 1.18.第二十一卷

塵宇		又作㝢，二形同。于甫反。屋宇也。《釋名》云：宇，羽也。如鳥羽翼自覆蔽也。今謂在家如屋中塵恆被坌污，不得安靜也。

僧伽胝		陟尸反。此云合，或言重，謂割之合成又重作也。舊經律中作僧伽梨，或作僧伽致，皆訛也。

林藪		桑苟反。平地藂木曰林，澤無水曰藪。

嚴酢		魚劍反。酢之甚者曰嚴。

○ 1.19.第二十二卷

卉木		虛謂反。百草之總名也。《方言》：東越揚州之間名草曰卉。

姝妙		充朱反。《說文》：姝，好也。色美也。《方言》：趙魏燕代之間謂好爲姝。

鬱丞		於物反，下之媵、之升二反。《爾雅》：鬱，盛氣也。《說文》：丞，火氣上行也。謂熱氣丞出上升也。

飃颺		余尙、余章二反。謂風所飛揚也。

芬馥		敷雲反，下扶福反。芬，香和調也。馥，香氣也。

殀逝		又作夭，同。於矯反。《說文》：殀，屈也。《廣雅》云：夭，折也。《釋名》云：少壯而死曰夭，如取物中夭折也。不盡天年謂之夭，取其義也。逝，往也。

怨讎		視由反。怨耦曰讎。讎，對也。《爾雅》：仇、讎，匹也。怨之匹也。

黎庶		力奚反。《爾雅》：黎、庶、丞、多，衆也。

○ 1.20.第二十三卷

呀瘶		許牙反，下蘇豆反。上氣病甚曰呀，字從口也。

噦噎		又作啘，同。於越反，下一結反。《通俗文》：氣逆曰噦，塞喉曰噎。

癲癇		又作瘨，同。都賢反，下核間反。《廣雅》：狂也。風病也。《聲類》云：癇，小兒瘨也。

陰㾽		徒雷反。陰腫病也。《釋名》云：下重曰㾽也。

俱帥		又作率，同。所律反。《字略》云：將帥也。帥，行也，謂將領行也。

䂎矛		粗鸞反。䂎，擲也。下又作𢦵、鉾二形，同。莫侯反。《說文》：矛長二丈也。

及鎔		以終反，江南行此音。謂鎔鑄銷洋也。

油糖		又作餹，同。徒郎反，𩛿餹也，沙糖也。煎甘蔗汁作之。𩛿，似盈反。

葅鮓		側於反，下莊雅反。酢，淹菜爲葅，藏魚筍爲鮓。《周禮》：供五韲七葅。鄭玄曰：細切爲韲，全物若䐑爲葅。中國比言韲，江南悉名葅。䐑，音治輒反。或作苴，子餘反，誤也。

柏毱		普陌反，下渠六反。《三蒼》云：毛丸可戲者也。

拓石		古文𤖴、柘二形，今作𣐼，同。他各反。

攘臂		而羊反。攘，除也，謂除衣袖出臂也。

扼椀		又作槅，同。於責反。《說文》：槅，把持也。《史記》「天下之士莫不扼捥以言」是也。

撃劍		古歷反。謂以長入短劍相撃也。

伏弩		扶福反。隠伏而發也。《漢書》「高祖中匈而言足指」是也。

控弦		苦貢反。《小爾雅》：控，引挽也。《說文》：突厥名引弓曰控弦。

投輪		投，擲也。西國多用此戰輪，形如此間樚攎，繞輪施鐵輻如蒺蔾，鋒極銳利，以繩緾之，用擲戰象，或頭或鼻，中即破斷也。

○ 1.21.第二十四卷

勇悍		胡旦反。《廣雅》：勇悍，果敢也。《說文》：捍，勇有力也。悍，傑也。

施幰		虛偃反。《蒼頡篇》云：布帛張車上爲幰也。

房穗		又作𥝩，同。辭醉反。房，居也，言子居其中也。穗，《說文》：禾成秀，人所收者曰穗也。

○ 1.22.第二十五卷

耐椎		奴代反，下直追反。《三蒼》：耐，忍也。椎，打也。

𥕺毒		又作𡑐，同。初錦反。又𡑐，惡也。《通俗文》：沙土入食中曰𡑐。

堅頸		居盛反。《字林》：勁，強也。字從力。

詰難		去一反。《廣雅》：詰，責問也。

䖧螫		知列反，下舒亦反。關西行此音。又呼各反，山東行此音。䖧，東西通語也。《說文》：皆蟲行毒。《廣雅》：䖧，痛也。

囂舉		古文𠽸，同。許驕反。囂，諠也。諠譁不靜也，亦聲也。

乞匄		古賴反，又音葛。《蒼頡篇》：乞，行請求也。字從人從亡，言人亡財物則求匄字意也。

盲瞽		公戶反。無目謂之瞽。《釋名》云：瞽，眠眠然目平合如鼓皮也。

砂磧		清石反。《三蒼》：磧，水中沙灘也。灘，音他難反。《說文》：水渚有石曰磧。水淺石見者也。

振恤		古文𢈫、振二形，同。儲胤反。《小爾雅》：振，振救也。《說文》：振，舉也。下又作䘏，同。私聿反。《說文》：恤，收也，憂也。振恤憂貧也。

救援		禹眷反。助也，謂依據護助之言也。

生色可染		生色即金也，言生便黃色不可變改也。可染即銀也，言色可染變，故云可染也。

持毳		充苪反。《字林》：細羊毛也。狩細毛亦曰毳也。

垧野		公營反。《爾雅》：邑外謂之郊，郊外謂之野，野外謂之牧，牧外謂之林，皆各七里。林外謂之垧，垧無里數。設百里之國邑，五者之界也。

若擘		補革反。擘，裂也。《廣雅》：擘，分也。

婬佚		《三蒼》亦作𨓜字，同。與一反。《蒼頡篇》：佚，蕩也，樂也。

凡百		扶嚴反。《三蒼》：數之總名也。《廣雅》：凡、總，皆也。

○ 1.23.第二十六卷

小札		側黠反。《三蒼》：杮，札也。今江南謂斫削木片爲𣐈，關中謂之札。或曰𣐈札。𣐈，音敷廢反。

稜層		洛登反，下徂曾反。謂形色慘烈也。

慘烈		倉感反，下力折反。《說文》：慘，憂皃也。烈，猛盛也。

悖惡		古文誖、愂二形，同。蒲沒、補潰二反。《廣雅》：愂，亂也，逆也。

聰敏		眉殞反。敏，達也。《廣雅》：敏、捷，疾也。聰，先知也，察也，聽必微也。

嘲調		又作啁，同。竹包反，下徒吊反。《三蒼》：啁，調也。謂相調戲也。

頡隸代多		賢結反。此言遇時。又云室星，則北方宿也。祠之得子，仍以名焉。坐禪第一者是也，舊言梨波多，或云梨婆多，皆訛也。

憺怕		徒濫反，下普白反。《廣雅》：憺怕，寂寞也。亦恬靜也。

髖骨		又作臗，同。苦桓、苦昆二反。《埤蒼》：臗，尻也。髀上也。

肋骨		力得反。《說文》：肋，脅骨也。字從肉。或作勒，非體也。

頷輪		胡感反。頷，頜車也，言骨圓如輪也。

齒鬘		莫班反。言齒形行列狀如花鬘，因以名也。

○ 1.24.第二十七卷

筋胍		居銀、居欣二反，下亡厄反。《說文》：肉之力曰筋。或作脈，俗字體。

鑽燧		祖桓反。下又作鐆，同。辭醉反。火母也。《論語》：鑽燧各異木也。《世本》：造火者燧人。因以名也。

或榛		仕巾反。《廣雅》：木藂生曰榛，草藂生曰薄也。

或渚		之與反。《爾雅》：小洲曰渚。言四方有水，中央獨高，可居者曰渚。

畢鉢羅風		言風著人身，班駮如畢鉢形者也。

毗濕婆風		又言毗濕波風，此譯云不巧風也。

吠藍婆風		舊經中或作毗嵐婆，或作鞞藍，亦作隨藍，又作旋藍，皆梵之楚夏耳。此云迅猛風。

聰俊		又作㑺，同。子閏反。絶異也。王逸注《楚辭》云：千人才爲俊，一國高爲傑。

○ 1.25.第三十卷

稻稈		又作秆，同。公但反。《字林》：禾莖也。

蟲䏣		治中反，下千餘反。《通俗文》：肉中蟲謂之䏣。字從肉。

○ 1.26.第三十一卷

學㨾		翼尙反。規摸曰㨾，近字也。舊皆作像，戒，像也。今不復行。

○ 1.27.第三十二卷

灎溢		以冉反，下與一反。案：灎溢謂器盛物盈滿。

諸維		翼隹反。《廣雅》：維，隅也。《淮南子》云「天有四維」是也。

䧫塹		胡刀反。《釋名》：城下道也。䧫，翺也。都邑之內所翺翔祖駕處也。

鄔波尼煞曇分		舊經中作優波尼沙陀分，謂數之極也。

蔓莚		亡怨反，下餘戰反。蔓莚謂連綿不絶，長無極也。

窯室		餘招反。《通俗文》：燒瓦竈曰窯。

至向		許亮反。《說文》：向，北出牖也。

喉筒		徒東反。《三蒼》：竹管也。今言喉如筒，喻名也。

燒燼		又作㶳，同。似進反。《說文》：火之餘木曰燼。即火糟也。

眇漭		亡紹反，下莫朗反。眇漭，廣大也，亦深遠也。

刖足		古文跀、𧿁二形，同。魚厥、五刮二反。刖，斷足也。

劓鼻		古文㓷，同。魚器反。《字林》：劓，割鼻也。

㰆袋		《埤蒼》作𩏄，又作排，同。蒲戒反。鍛家用炊火令熾者也。

○ 1.28.第三十三卷

垣城		于煩反。四周牆也。《釋名》云：垣，援也。人所依阻以爲援衛也。

迄至		虛訖反。《爾雅》：至也。方俗語耳。

諠譟		古文作吅，又作讙，同。虛袁反。《廣雅》：諠，鳴也。𡗚聲也。下桑到反。《說文》：譟，擾耳孔也。《聲類》：譟，群呼煩擾也。

激湍		古歷反，下土桓反。激，邪流急也。《說文》：湍，疾瀨也。淺水流沙上曰湍。

貪婪		又作啉、惏二形，同。力南反。惏亦貪也。《楚辭》：衆皆競進而貪惏。王逸曰：愛財曰貪，愛食曰惏。

○ 1.29.第三十四卷

乾㬤		又作𥄫，同。祛及反。《通俗文》：欲燥曰㬤。㬤，微乾也。

騗騎		匹扇反。《纂文》：謂躍上馬也。

踡跼		渠員反，下渠玉反。《埤蒼》：踡跼，不伸也。

霡霂		音脈木。《爾雅》：小雨謂之霡霂。今流汗似之也。

圮坼		父美反，下恥格反。圮，毀覆也。坼，分裂也。

蓊鬱		烏孔反，下於屈反。蓊，盛皃也。鬱，樹木藂生也。

巉巖		仕咸反。《廣雅》：巉巖，高也。

河瀆		徒木反。《爾雅》：水注澮曰瀆。邑中溝曰瀆。

醴水		力體反。醴，甜美也。言其水甘如醴酒，可以養老，可以俞患者也。

殉利		辭俊反。《蒼頡篇》：殉，求也。亦營也。

關鍵		又作𨵭、揵二形，同。奇謇反。鍵，牡。管鑰，牡也。《方言》：陳楚曰鍵，關中曰鑰。

伊師迦		山名也。言此山高聳，喻我慢也。

○ 1.30.第三十六卷

剛毅		牛既反。《說文》：毅，有決也。煞敵爲果，致果爲毅。

甲冑		古文鈾，同。除救反。《說文》：冑，兜鍪也。

散他迦多衍那		迦多，姓也。衍那，子也。散他，摽別其類也。舊經論中作訕大迦旃延，或作珊陀迦旃延，皆訛也。

○ 1.31.第三十七卷

達羅弭荼咒		咒名。弭，音亡尔反。

鸝黃		又作𪁲，同。力貲反。《方言》：倉庚自關西而謂之鸝黃，或謂黃鳥，或謂之楚雀。異名也。

不殫		多安反。無餘曰殫。《廣雅》：殫，盡也。

而隕		于愍反。《爾雅》：隕，墜落也。《說文》：隕，從高而下也。

○ 1.32.第三十八卷

鼷鼠		胡鷄反。《說文》：小鼠也。《爾雅》：鼷鼠。郭璞曰：有螫毒也。食人及鳥獸雖至盡而不知，亦不痛，今謂之甘口鼠。

聆音		力丁反。《蒼頡篇》：聆，聽也。耳所聽曰聆也。

詁訓		古文作詁，今作故，同。姑護反。又音古。《說文》：詁，訓古言也。訓，道也，釋也。

師拳		又作捲，同。渠員反。指握爲拳，譬喻也。言師之匠物，不如拳之執握，吝而不說也。

係念		古文継、繋二形，同。古帝反。《說文》：係，絜束也。亦相嗣也。

○ 1.33.第三十九卷

媒媾		莫來反，下古豆反。媒，謀也。謀合異姓使相成也。《白虎通》曰：媾，厚也。重婚曰媾。

罩羅		古文羄、箌二形，同。竹挍反。捕魚籠也。

罝弶		渠向反。《字書》施罝於道曰弶，其形如弓者也。或作摾，俗字也。

饞嗜		仕咸反。不廉也。下又作𥉙、𩝙二形，同。視利反。《說文》：嗜，欲意也。貪無厭也。

乳哺		蒲路反。哺，含食也，謂口中嚼食也。哺，𩚅也。

曉喻		又作諭，同。臾句反。《三蒼》：喻，譬諫也。喻亦曉也。《論語》「君子喻於義」是也。

撓濁		乃飽、乃挍二反。《說文》：撓，擾也。又曰：撓，亂也。

𧹞愧		女盞反。《小爾雅》：面慙曰𧹞。《方言》：自愧而見上謂之𧹞。字從皮赤意也。

自揆		渠癸反。《爾雅》：揆，度也。謂商度也。

樹脩		時注反。《廣雅》：樹，立也。凡置立皆曰樹也。

供贍		《聲類》作𩟋，同。時焰反。《字書》：贍，足也。音子喻反。供，足也，亦助也。

衒賣		古文𧗳，同。胡麵、公縣二反。《說文》：行且賣也。《廣雅》：衒，詃也。

蓄積		又作稸，同。恥六反。《廣雅》：蓄，聚也。亦積也。

䅌䴬		公玄反，下以職反。《說文》：麥莖也。䴬，榖麥䴬也。

○ 1.34.第四十卷

啓道		又作启，同。苦禮反。《說文》：啓，開也。導，引也。

撝義		又作麾，同。虛皮反。舉手曰麾，謂手之指也。

荷乘		古文抲，今作何，同。胡我反，又胡歌反。《小爾雅》：何、揭，擔也。謂擔負也。

正延		以旃反。

止憩		又作愒、𡳅二形，同。卻厲反。《爾雅》：憩，息也。止之息也。

蚩誚		充之反。《三蒼》：蚩，輕侮也。《小爾雅》：蚩，戲也。下才笑反。誚謂嬈弄譏責也。呵也。

謙沖		《說文》作蛊，同。除隆反。《字書》：沖，虛也。

巨力		其呂反。《字林》：巨，大也。《方言》：齊宋之間謂大曰巨。《說文》：巨大又作鉅。

○ 1.35.第四十一卷

遮遏		古文閼，同。於曷反。《爾雅》：遏，止也。謂逆相止爲遏。遏亦遮也。

窣堵波		蘇沒反，下都古反。此云廟，或云墳，義翻也。或云大聚，或言聚相，謂壘石等高以爲相也。舊經論中或作蘇偷婆，或作藪斗波，或作兜波，或云偷婆，亦作塔婆，皆訛略也。

宰官		祖殆反。《聲類》云：宰，治也。謂治邑吏也。《廣雅》：宰，剬也。謂制事者也。

諠譁		虛元反，下呼瓜反。《三蒼》：諠，言語䛬䛬也。譁，言語澆澆也。䛬，音徒刀反。

紛聒		敷雲反，下公活反。紛，亂也。聒，諠語也。《蒼頡篇》：聒，擾耳孔也。

𢤱戾		或作籠，同。祿公反，下《三蒼》作㑦，同。力計反。佷，戾也，謂佷戾剛強也。

綜集		子送反。綜，習也。《三蒼》：綜，理經者也。謂𢴰縷持絲交者也。

○ 1.36.第四十二卷

同齡		又作秢，同。歷經反。《字林》：年齒也。《禮記》：古者謂年爲齡。人壽之數也。

𢹂從		胡閨反。《廣定(雅)》：𢹂，提挈也。謂提持也。《漢書》孟康曰：𢹂，連也。亦牽將行也。

擐甲		胡慢、工患二反。《左傳》：擐甲執兵。杜預曰：擐，貫也。《國語》：服兵擐甲。賈逵曰：擐衣甲也。

○ 1.37.第四十三卷

泯一		彌忍反。《爾雅》：泯，盡也。《廣雅》：泯，絶滅也。

傘屧		又作繖，同。先岸反。謂張帛爲行路以自覆者也。下先牒反。𨯳腹令空廌足者也。

法溟		莫經反。《說文》：小雨溟溟也。《莊子》：南溟，天池也。

○ 1.38.第四十四卷

璩印		巨於反。《字書》：玉名也。耳璩也。印，臂印也。

儲器		直於反。儲，貯也，備也，謂畜物以爲備曰儲也。

藻飾		祖老反。水草之有文者，畫藻采於衣以爲服章也。

格量		加額反。《蒼頡篇》：格，量度也。

不𢇛		齒亦反。指斥也。《漢書音義》曰：𢇛，不用也。《說文》：𢇛，卻屋也。《廣雅》：𢇛，推也。

不譴		去戰反。《蒼頡篇》：譴，訶也。《廣雅》：譴，怒也。《說文》：譴，謫問也。

○ 1.39.第四十五卷

闤闠		胡關反，下胡對反。《說文》：闤闠，市門也。

○ 1.40.第四十六卷

曩昔		奴朗反。《爾雅》：曩，久也。猶往久古昔也。

○ 1.41.第四十八卷

牟婆羅		或作謨薩羅，或作摩婆羅，亦作目娑羅，梵言訛轉也。此云馬腦。案此寶或色如馬腦，因以爲名也。

厠填		古文窴，同。徒堅反。《三蒼》：厠，雜也。間雜也。《廣雅》：填，塞也。亦滿也。或作鈿，非此用也。

侵掠		又作剠，同。力尙反。《通俗文》：遮取謂之抄掠。謂強奪取也。

○ 1.42.第四十九卷

瑿泥耶𨄔		烏奚反，下市耎反。鹿王名也。舊經中伊泥延，又作因尼延，亦作㖶尼延，皆一也。㖶，音一賢反。

勢峯		謂陰莖也。舊言馬陰藏相是也。

羯羅頻迦		或作歌羅頻伽，或作加羅毗迦，亦作迦陵頻伽，皆梵音輕重聲之訛轉也。此云好聲鳥也。

烏瑟膩沙		又作嗢瑟尼沙，或言鬱尼沙，此言髻，謂頂骨涌起自然成髻也。

膝股		又作骰，同。公戶反。《說文》：股，髀也。《釋名》：股，同也。爲強固也。

兩臀		徒昆反。髖肉高厚者也。《廣雅》：髖，豚也。髖，音苦昆反。

髖臚		呂於反。臚，腹也。《釋名》云：腹前曰臚。

𪙫腭		丘魚反，下又作𪘽，同。五各反。𪘽，居也，齒所居也。𦠍，齒內上下肉垠㖾也。垠，音語巾反。

蠲除		占玄反。《方言》：南楚疾愈謂之蠲。郭璞曰：蠲，除也。方俗語異耳。

肴饌		胡刀、胡交二反，下仕眷反。《廣雅》：肴，肉也。亦葅也。《說文》：饌，備具食也。謂飲食也。

獷戾		古猛反。《漢書》孟康注云：獷，強也。戾，佷也。字從犬。

婆羅痆斯		女黠反。或云婆羅㮈斯，又作波羅奈，同一也。舊譯云江遶城。

○ 1.43.第五十卷

誡勗		古薤反，下許玉反。誡，警敕也，亦備也。《方言》：齊魯謂勉爲勗勵也。

輕縠		胡木反。似羅而疏，似紗而密。古有懞縠、霧縠，言細如霧也。

○ 1.44.第五十二卷

焚燎		古文炃、燌二形，同。扶雲反。下又作燎，同。力照反。《說文》：焚，燒田也。字從火燒林意也。燎，放火也。火田爲燎。

焰飈		俾遙反。小火也。又作熛。《說文》：飛火也。《蒼頡》：迸火曰熛也。

○ 1.45.第五十三卷

塗冠		古翫反。謂冠著花爲冠也。

赫奕		餘炙反。《廣雅》：赫，明也。弈，盛也。謂光明昱曜也。字從大。

○ 1.46.第五十五卷

愚魯		力古反。《論語》：參也魯。孔安國曰：魯，鈍也。

○ 1.47.第五十六卷

惡叉聚		惡叉，樹名。其子形如無食子，彼國多聚以賣之，如此間杏人，故以喻也。

安繕那		市戰反。舊言安禪那，此云眼藥也。

耳輪		彼國王等或用金銀作此耳輪，形如鉢，支著耳匡中，用以裝飾，故名耳輪也。舊經言耳渠者應是也。

魯達羅天		此云暴惡自在天之別名也。

毗瑟笯天		奴故反。舊云毗搜紐，或言毗細，皆訛也。此當幻惑義，是伐藪天別名也。舊言婆藪天也。

世主天		此梵天之異名也。

○ 1.48.第五十八卷

䍤搦		又作泲，同。子禮反。《廣雅》：䍤，漉也。謂手搦出汁也。

浪耆		巨夷反。此云癡蟲，謂狩畜也。《家語》云「食草者愚」是也。

歧路		古文㟚、𨙾二形，同。渠宜反。《爾雅》：道二達謂之歧。《釋名》：物兩爲歧，此道似之也。

輪圍		于非反。山名也。我慢高大，故以喻焉。

○ 1.49.第五十九卷

厭禱		於冉反，下都道反。《字苑》：厭，眠內不祥也。山東音於葉反。《說文》：告事求神曰禱。禱，請也。請於鬼神也。

尸半尸		此是咒法，西國有此。謂咒於死尸，令起煞人。半尸者，咒令起坐，令起尸鬼煞人，故半尸。

○ 1.50.第六十卷

礠石		徂茲反。《埤蒼》：礠石謂吸鐵者也。

沙利藥迦		謂彼國邑落名也。

羯吒斯		居謁反。謂貪愛之別名也。

傷悼		徒到反。《方言》：秦晉謂傷爲悼。悼亦哀也。

𠡴㩴		又作剺。同。力咨反，下居縛反。𠡴，劃也。直破曰𠡴，爪傷曰㩴。劃，音胡麥反。

妻孥		奴胡、乃故二反。《小爾雅》云：孥，子也。

閭邑		呂居反。《周禮》：二十五家爲閭。閭，里門也。《說文》：閭，侶也。五家相伴侶也。

○ 1.51.第六十一卷

錫賚		星的反。賜，與也。《爾雅》：錫、賚，賜也。謂上與下之辭也。

鬱怏		於亮反。謂忿怨也，亦怏怏然心不伏也。

懊恚		於報反。懊恚，悔恨也。

頒賜		又作班，同。補顔反。《小爾雅》：頒、賦，布也。《爾雅》：班、遍，與也。

勞來		郎到反，下力代反。慰，勞也。《廣雅》：來，懃也。勞來不怠也。或有作賚，賜與也。賚非此義。

諮詢		私遵反。詢，問也。《左傳》：訪問於善爲諮，諮親爲詢。諮，問善道也。詢，問親慼之議。

罄竭		古文，同。口定反。《說文》：器中空也。《爾雅》：罄，盡也。

俳優		於牛反。《字林》：倡優，樂也。謂調戲作樂也。

博弈		古文簙。下餘石反。《方言》：博或謂之棊，自關而東齊魯之間皆謂圍棊爲弈。

英傑		奇列反。千人爲傑。傑亦特立也，才能也。

耽湎		古文媅、妉二形，同。都含反。下古文䤄，同。亡善反。《說文》：媅，樂也。嗜也。湎，耽於酒也，謂酒樂也。

○ 1.52.第六十二卷

瑟祉		敕里反。舊言俱絺羅，譯云膝也。言膝骨大也。

○ 1.53.第六十四卷

麟角		理真反。仁狩也。《說文》：麟，麕身，牛尾，一角，角頭有肉，不履生蟲，不折生草，音中鍾呂，行中規矩，不入陷網，文章彬彬然也。亦靈狩也。

○ 1.54.第六十七卷

傲誕		五誥反，下達坦反。傲謂不敬也。《廣雅》：傲，輕㑥也。誕，大也，不實也。

絢藻		呼麵反。《字林》：文成曰絢。絢亦文章之皃也。藻，水草之有文者也。

伐地迦		人名也。從人名，經爲此人說也。

暴燥		蒲卜反，桑老反。《釋名》：燥，焦也。《說文》：燥，乾也。

○ 1.55.第六十八卷

若蘭		又作躝，同。力丹反。《通俗文》：縱失曰蘭也。

賄貨		古文𧶅，同。呼罪反。財貨也。《通俗文》：財帛曰賄。《周禮》：通貨賄。鄭玄曰：金玉曰貨，布帛曰賄。

肪膏		音方，脂肪也。《通俗文》：在腰曰肪。肪，肥也。《三蒼》：有角曰肪，無角曰膏。

○ 1.56.第六十九卷

䬫餬		音提胡，酥酪之精醇者曰䬫餬。《通俗文》「酪酥謂之䬫餬」是也。

○ 1.57.第七十卷

曛暮		許軍反。《楚辭》：與曛黃而爲期。王逸曰：曛黃，黃昏也。暮，晩也。

銓量		又作硂，同。七泉反。《廣雅》：稱謂之銓。銓謂銓量輕重也。

○ 1.58.第七十一卷

中的		知仲反。下又作㢩，《說文》作的，同。都歷反。的，明也，射質也，謂的然明見也。今射堋中珠子是也。

從容		且容反。《廣雅》：從容，舉動也。謂詳審閑雅之皃也。

河濱		比人反。《字林》：濱，水崖也。《廣雅》：濱、湄、浦，岸也。

○ 1.59.第七十六卷

毀讟		徒木反。謗，讟也。《廣雅》：讟，痛也。謂怨痛也。

珍羞		古文𦟤，同。私由反。貴異名珍雜味爲羞。羞謂有滋味名也。《方言》：羞，熟食也。

○ 1.60.第七十九卷

騫唇		去焉反。《廣雅》：騫，舉也。

逌尔		又作攸，同。以周反。小笑也。笑離齒也。《漢書》項岱曰：逌，寛舒顔色之皃也。又作猶然。猶，笑皃也。

迦理沙般拏		女家反。般拏，此云銅錢。十六般拏爲一迦利沙般拏。

○ 1.61.第八十三卷

襲師		古文㦻，同。辭立反。《左傳》：凡師輕曰襲。掩其不備也。

摩納縛迦		此云儒童，或云年少淨行。舊經中言摩納等是也。

底沙		比丘名也。爲之說經，名《底沙經》。此亦星名也，因星立名，西國多此也。

○ 1.62.第八十四卷

揉捼		奴和、奴迴二反。《說文》：捼，摧也。兩手相切也。

㱟折		普彼反。《纂文》云：破，折也。㱟猶分也。

僵仆		蒲北、芳務二反。仰謂之僵，伏謂之仆。《說文》：僵，卻偃也。仆，前覆也。

晧首		胡老反。《小爾雅》：晧，素白也。

黃皴		七旬反。《字略》云：皴，皮細起也。

徂落		又作殂，同。在胡反。《爾雅》：徂、落，死也。

笞罰		又作抬，同。丑之反。《廣雅》：搒、笞，撃。

舃鹵		又作潟滷二形，同。齒亦、私亦二反，下力古反。《說文》：潟，西方醎地也。

你伽		女履反。此云流注不斷，亦言害。爲含兩義，仍立梵名也。

遽務		又作𢟶，同。渠庶反。遽，急也，亦畏懼也。

○ 1.63.第八十五卷

鳩集		居牛反。《爾雅》：鳩，聚也。謂收聚也。

囹圄		力丁反，下魚呂反。獄名也。三王始有獄。

幽縶		知立反。《詩傳》曰：縶，絆也。謂拘執也。兩足不相過謂之縶。

○ 1.64.第八十六卷

怒憾		胡紺反。《廣雅》：憾，怨恨也。《字林》：憾，不安也。

浸淫		七林反。浸淫者，轉大之言也。浸淫移徙處曰廣也。

微褊		卑緬反。《說文》：褊，小也。《爾雅》：褊，急也。狹也。

○ 1.65.第八十七卷

戇愚		丁絳反。《三蒼》：愚，無所知也。亦鈍也。《廣雅》：戇，頑嚚也。

茫然		莫唐反。案茫然，冥昧不明也。

踰隍		胡光反。《三蒼》：隍，城下坑也。《說文》：城池有水曰隍。

宮闕		《釋名》：闕在門兩傍，中央闕然爲道也。

○ 1.66.第八十八卷

歔欷		欣居反，下欣既反。《蒼頡篇》：泣餘聲也。亦悲也。

拊膺		芳舞反。下作膺，同。於凝反。拊，拍也。《廣雅》：拊，撃也。膺，匈也。

冤結		古文𡨚、惌二形，今作宛，同。於元反。《說文》：冤，屈也。《廣雅》：冤，枉也。思念煩冤也。

阿死羅摩登祇栴荼		女名也。摩登祇，女之總名。阿死羅，女之別名。此女由卑賤，故恆以掃市爲業，用供衣食也。

被笮		側格反。安：笮猶壓也，謂以槽笮出汁也。

謇訥		古文吶，同。奴骨反。訥，遲鈍也。《說文》：難也。

○ 1.67.第八十九卷

朋儔		直流反。同門交曰朋。疇，類也，等也。王逸注《楚辭》云：二人爲匹，四人爲疇。疇猶伴侶也。

𧄼瞢		徒登反，下莫崩反。《韻集》云：失臥極也。

諀訿		匹尔反，下資尔反。《通俗文》：難可謂之諀訿。

惙爾		知劣反。《聲類》云：惙，短氣皃也。惙惙亦憂也。

○ 1.68.第九十卷

覆苫		舒𥂁反。茅苫也。《爾雅》：白蓋謂之苫。言編管以覆屋曰苫也。

勉勵		靡辯反，下力制反。勉，強也。謂自勸強爲勉勵也。勉力爲勵也。

○ 1.69.第九十一卷

儵歸		又作倐、𨁀二形，同。書育反。儵，急疾之皃也。

菅茅		古顔反。《爾雅》：菅，茅屬也。

如鴆		除禁反。郭璞曰：大如鵰，紫綠色，長頸，赤喙，食蛇也。

孓然		居列反。案孑猶單己孤獨也。《說文》：孓，無右臂曰孓。

沿流		翼泉反。《字林》：從水而下曰沿，順流也。沿亦緣也。

火鷄		古奚反。性多躁列，故以喻焉。

○ 1.70.第九十二卷

漂漾		匹遙反，下翼尙反。案：漂漾，搖蕩也。

○ 1.71.第九十四卷

唼食		古文㗱，又作𠯗，同。子盍反。《通俗文》：入口曰𠯗。又蟲食曰唼。

不允		弋准反。允，當也。允，信也。《爾雅》：允，誠也。

○ 1.72.第九十五卷

纖繳		之若反。謂矰之射者也。繳，緾也。矰音增。弋射矢也。

瞖膜		又作翳，同。於計反，下音莫。《韻集》云：瞖，目障病也。

晱彌葉		式冉反。其葉苦也。

娑羅葉		光淨也。娑羅，此云牢實。

箭栝		占活反。《釋名》：箭其末曰栝。栝，會也。謂與弦相會也。

桄梯		古文𤖖、𤗶二形，同。古黃反。《聲類》作輄，車下撗木也。今車、牀、梯、轝下撗木皆曰桄也。

三槍		千羊反。《說文》：槍，距也。《三蒼》：木兩頭銳曰槍。

撓攪		呼高反，下古卯反。《說文》：撓，攪亂也。

○ 1.73.第九十七卷

穌息		先胡反。《小爾雅》：更生曰穌。穌亦息也。

瘠田		古文𤹠、𤶬、膌三形，同。才亦反。《說文》：瘠，瘦也。亦薄也。

言泆		餘質反。《說文》：水所蕩泆也。

○ 1.74.第九十八卷

褒讚		補高反。案：褒猶揚美之也，進也。

猨猴		又作蝯，同。禹煩反。似獼猴而大，臂長，其色有黃有黑，鳴聲甚哀，五百歲化爲玃。玃壽千歲。玃，音居縛反。

㨊摩		初委反。《通俗文》：捫摸曰㨊。或作揣，借字耳。

汎成		又作泛，同。匹劍反。《廣雅》：泛，普也。浮也，泛濫也。

乘駕		食證反。《三蒼》：載曰乘，馬曰駕。

土丘		古文𡊣。《說文》：土之高也。《爾雅》：非人所爲爲丘。一曰四方高中央下亦曰丘。

○ 1.75.第九十九卷

種蒔		時至反。栽，時也。謂更種曰蒔也。

波輸鉢多		此塗灰外道名也。遍身塗灰，髪則有剃不剃，衣纔蔽形，但非赤色爲異耳。事魔醯首羅天。

簡靜		古限反。《爾雅》：簡，大也。亦略也。

○ 1.76.第一百卷

蕭然		桑條反。《詩傳》曰：簫簫，言不諠譁也。

變革		古文𦱤、愅、諽三形，同。古核反。革，更也。字從三十從囗。囗爲國邑。國三十年而法更，別取別異之意也。囗音韋。

## 一切經音義卷第二十三

○ 1.顯揚聖敎論

○ 1.1.第一卷

𥡴首		古文䭫，同。苦禮反。《說文》：𥡴，下首也。《白虎通》曰：所以𥡴首何？𥡴，至也。首，頭也。言頭至地也。《周禮》《太祝》：「辯九拜。一曰䭫首，二曰頓首」是也。

將紹		古文綤，同。市遶反。《爾雅》：紹，繼也。謂繼續先宗也。《謚法》曰：疏遠繼位曰紹。

錯綜		祖送反。謂錯要其文，綜理其義也。《廣雅》：錯，厠也。言相間厠也。綜，總也。總括文義也。錯亦總也，挍理也。《說文》：綜𢴰縷也。謂持絲交者屈繩制經令開合也。綜，紀也。紀領絲別也。

駛流		山吏反。《蒼頡篇》：駛，疾也。字從史。

善軛		又作扼，同。於革反。攝也。《說文》：軛，車前也。謂轅端壓牛馬領者也。搹音革。

惻愴		古文𢝔，同。楚力反，下初亮反。《說文》：惻，痛也。《廣雅》：惻，悲也。愴，傷也。

迦多衍那		姓也。因姓爲名，舊言迦旃延，訛也。

心詭		居毀反。詭謂變詐不實也。《廣雅》：詭，誑也。欺也。

忌憚		渠記反，下徒旦反。忌，畏也，恐也。憚，難也，驚也。

甘執		古藍反。《廣雅》：甘，樂也。嗜欲之意也。甘嗜無厭也。《說文》：甘，美也。

勉勵		靡辯反，下力制反。勸奬也。勉，強也，謂自勸強也。勵，相勸勵也，亦勉力爲勵。強，音巨兩反。

悵怏		敕亮反，下於亮反。《說文》：悵，望恨也。怏，心不服也。

所呑		他痕、他賢二反。呑謂不嚼也。《說文》：呑，咽也。《廣雅》：呑，滅也。

溪沼		又作谿，同。苦奚反，下之遶反。《爾雅》：水注川曰谿。《說文》：沼，小池也。

巨壑		其呂反，下呼各反。巨，大也。《爾雅》：流水深則成壑。壑亦溝池也。

炎燎		于廉反，下力照反。炎亦燒也。《說文》：炎，火光上也。燎，放火也。火田爲燎也。

蔓莚		忘怨、餘戰反。謂連綿不絶也。

灰燼		又作㶳，同。似進反。《說文》：火之餘木曰燼。

扣絃		苦後反。《廣雅》：扣，撃也。絃謂琴瑟等也。

拊革		芳主反。拊猶拍也。下古核反。革，鼓也。

黏勇		女廉反。《蒼頡篇》：黏，合也。《說文》：相著曰黏。下瑜種反。謂雄武果決也。《謚法》曰：知死不避曰勇，懸命爲仁曰勇。

靜慮		慈井反。《說文》：靜，審也。安也，息也。慮，念也，思也。舊言定，梵云馱衍那。

漏匱		渠愧反。乏財曰匱。《禮記》：即財不匱。鄭玄曰：匱，乏也。《詩》云：孝子不匱。《傳》曰：匱，竭也。

○ 1.2.第二卷

鄔波拕耶		烏古反，下拕音徒我反。此云親敎，或言郁波第耶夜，亦云近誦。以弟子年小，不離於師，常逐常近，受經而誦也。舊云和上，或云和闍，皆于闐等諸國訛也。義譯云知有罪知無罪爲和上也。

阿僧企耶		丘豉反。此云無央數，舊言阿僧祇，訛略也。

溫習		烏昆反。《論語》：溫故而知新。何晏曰：溫，尋也。鄭玄注《禮記》云：後時習之謂之溫。溫，煗也。取其義矣。

○ 1.3.第三卷

耎根		而兗反。梵言沒栗度，此言耎。物柔曰耎也。

阿世耶		此云意樂。樂音五孝又。亦言種子。

預流		翼庶反。梵言窣路多阿半那，此言預流。一切聖道說名爲流，能相續流向涅槃，故初證聖果創參勝列，故名預流。預，及也。參，預也。舊言須氀多分得也。須陀洹者，訛也。或云逆流，或言入流，亦云至流，皆一也。

一間		古閑反。梵言翳迦鼻至迦。翳迦，此云一。鼻至迦，此云間。間謂壁際孔也。《說文》：間，𨻩也。言有一間𨻩在不得般涅槃也。舊言一種子者，梵言鼻豉迦，此言種斯。或譯者不善梵言，或筆人不尋本語，致茲訛失也。

朅伽		祛謁反。此云犀牛。毗沙拏，此云角。謂犀牛一角。一亦獨也，喻獨覺也。言一一獨居山林也。《毗婆沙》作渴伽，《月藏經》作佉伽，皆訛也。

○ 1.4.第六卷

什物		時立反。什，聚也，雜也，謂資生之物也。今人言家産器物猶云什物，物即器也。江南言什物，此土名五行。《史記》「舜作什器於壽丘」、《漢書》「貧民賜田宅什器」並是也。

摩怛理迦		都達反。舊云摩德勒伽，亦言摩夷，此云行母，亦云本母，或云行境界，謂起行所依能生行故也。

工業		古紅反。《詩》云：工祝致告。《傳》曰：善其事曰工。

升攝波葉經		亦言申恕林，或作申恕波林，樹名也。此譯云實木，舊言葉，喻多少經是也。

所祈		巨衣反。《廣雅》：祈，求也。《爾雅》：祈，叫也。叫呼請事也。

○ 1.5.第七卷

樹杪		彌遶反。《通俗文》：樹鋒曰杪。杪謂微細也。

官僚		又作寮，同。力雕反。《爾雅》：僚，官也。同官曰僚。

或翹		祇遙反。《廣雅》：翹，舉也。《爾雅》：翹，危也。舉足懸危也。

蝸蟲		古華反。《說文》：蝸，螺也。

○ 1.6.第八卷

倶胝		竹尸反。《佛本行經》作拘致，云一百百千名一拘致，數當千萬。

素怛纜		力暫反。此譯云綫，舊言修多羅，或云修妬路，皆訛也。

吠舍		扶廢反。舊言鞞舍，此云坐，謂坐估也。案天竺國俗多重寶貨，此等營求積財巨億，坐而出內，故以名焉。

戍陀羅		輸句反。舊言首陀，謂田農宦學者也。此等四族，國之大姓也。

○ 1.7.第九卷

伊師迦		山名也。言此山高聳，我慢如之，故以喻也。

○ 1.8.第十卷

商賈		始羊反，下公戶反。行賣曰商，坐賣曰賈。《白虎通》曰：商之言商，商其遠近，通四方之物以聚之也。賈，固也。固物以待民來求其利也。賈亦通語也。

能祀		徐理反。《爾雅》：祀，祭也。亦地祭也。

方域		爲逼反。《說文》：域，邦也。《廣雅》：邦、域，國也。

詰問		丘逸反。《廣雅》：詰，責也。《說文》：詰，問也。

鬱爾		於勿反。謂樹木叢生鬱鬱然氣盛也。

颯然		桑合反。疾皃也。謂風吹木葉落之聲也。

唐捐		徒郎反，下以專反。唐，徒也。徒，空也。《說文》：捐，棄也。

薄蝕		補莫反，下神職反。《小爾雅》：薄，近也。《漢書》：日月薄蝕。韋昭曰：氣往迫之曰薄。虧毀曰蝕，如蟲食草木葉也。

毗羅婆果		亦云頻螺果，或言避羅果，皆訛也。果形金色，如甘子大。西國祠天多用此木作幢，莊嚴供養也。

餉佉		尸尚反。此云貝，或言珂，舊云儴佉，或云傷佉。

○ 1.9.第十一卷

尚論		市讓反。《廣雅》：尚，高也。《說文》：尚，曾也。尚亦上也。

倡女		齒楊反。婬女也。《說文》：倡，樂也。

雨衆		于矩反。梵言嚩利沙，亦云跋利沙，此云雨。外道名也。鍵拏，此云衆，謂雨等師徒之衆，故云雨衆也。

銓量		又作硂，同。七泉反。稱衡也。《廣雅》：稱謂之銓。所以稱物知輕重者也。

刊定		口干反。《廣雅》：刊，削也。亦定也，除也。

凌侮		又作凌，同。力蒸反。《三蒼》：凌，侵也。《廣雅》：凌，犯也。下亡府反。《廣雅》：侮，輕也。言輕㑥也。凌從水。

遞互		古文递，同。徒禮反。《方言》：遞，代也。謂更代也。

目眩		侯遍、胡蠲二反。《字林》：眩，亂也。《三蒼》：眩，視不明也。

纔取		在灾反。《廣雅》：纔，暫也。亦劣也，不久也。

未愈		古文瘉，同。瑜乳反。《方言》：愈，差也。《說文》：愈，病瘳也。

迦末羅病		舊云迦摩羅病，此云黃病，或云惡垢。言腹中有惡垢，即不可治也。

角犎		妃封反，又音封。今有此牛，形小，髆上有犎者也。

形愞		奴課反。《三蒼》：愞，弱也。《廣雅》：柔、耎、少，愞也。

嘶聲		又作𧬊，同。蘇奚反。《說文》：𧬊，悲聲也。《方言》：嘶，噎也。痛也。

哮吽		古文虓，同。呼交、呼挍二反。《說文》：虎鳴也。大怒聲也。下古文𠯜、吽二形，今作𤘽，又作吼，同。呼苟反。吽，嘷也。

咆吽		蒱交反。《說文》：咆，嘷也。《廣雅》：咆，鳴也。

瞑目		又作眠，同。蔑田反。《說文》：瞑，目翕也。眠，寐也，臥也。

敦肅		古文惇，同。都屯反。《說文》：惇，厚也。下思六反。肅，敬也，嚴也，謂嚴整之皃也。亦戒也，自警戒也。

鄙俚		補美反，下又作𨛋，同。力子反。鄙，陋也。《說文》：五酇爲鄙。鄙，𨛋也。《蒼頡篇》：國之下邑曰𨛋。《漢書》：質而不𨛋。如淳曰：雖質猶不如閭里之鄙言也。酇，音祖旦反。百家也。

粗獷		古猛反。獷，強也。字從犬。

過𨻩		丘逆反。《說文》：壁際孔也。字從白，上下小。

謇歰		古文作𧪤、謇二形，今作寋，同。飢展反。《方言》：謇，吃也。楚人語也。謇，難也。下所立反。《說文》：歰，不滑也。字從兩止、四止，止則不通字意也。

竦肩		古文竦、二形，今作聳，同。須奉、所項二反。《廣雅》：竦，上也，跳也。

酷怨		古文嚳、焅、俈三形，今作酷，同。口木反。《說文》：酷，急也，甚也，亦暴虐也。

○ 1.10.第十二卷

達羅弭		彌尔反。咒名也。此無正翻，但在本耳。

傳述		唇聿反。述謂訓其義也。《爾雅》：述，循也。

沒力伽羅子		亦言勿伽羅。勿伽，此云胡豆，即是綠色豆也。羅，此云取。依此間語，應言取綠豆。此是其姓，上古仙人名勿伽羅。不食一切物，唯食胡豆，故名取胡豆。是此仙人種，故以爲姓也。舊言目揵連，訛略也。

鄔波第鑠		烏古反，下尸藥反。舊言優波提舍，此云論義也。

深邃		古文㥞，同。私醉反。《說文》：邃，深遠也。

○ 1.11.第十三卷

精懇		古文作𧨛，同。口很反。《通俗文》：至誠曰懇。懇亦堅忍也。

鄥波婆娑		亦言優波婆娑，此云近住，謂受八戒者近阿羅漢等善人而住也。

杜多		亦言䕆吼多，此云洮汏。亦言修治，又云斗藪，或言搖振，亦曰棄除，一義耳。皆謂去其衣服、飲食、住處三種欲貪也。舊言頭陀者，訛也。經中亦作十二誓行。䕆，音徒斗反。汏音大。

○ 1.12.第十四卷

毗瑟笯天		奴故反。亦言毗搜紐天。此當幻惑義。此天有大威德，乘金翅鳥行，行時有輪，以爲前導，欲破即破，無有能當也。

西你迦		女履反。此云有軍。外道名也。舊云先尼，訛也。

高荅摩		此有三義。一云日種，二言牛糞種，三泥土種。以瞿曇名目九義故也。舊言瞿曇因緣，具如經說。

踡跼		渠員反，下渠玉反。《埤蒼》：踡跼，不伸也。《說文》作䟒，謂行䟒趢也。案踡亦曲也。趢音録。

嬈亂		乃了反。惱也。《說文》：嬈，擾戲也。《三蒼》：嬈，擾。郭璞曰：嬈，弄也。《廣雅》：撩，挑。撩，嬈也。

里閈		力擬反，下胡旦反。五鄰爲里，謂二十五家也。里，居也。方居一里之中也。閈，門也，謂巷門也。

乾㬤		古寒反。下又作昅，同。祛及反。《通俗文》：欲燥曰㬤。

○ 1.13.第十七卷

邪佚		古文泆，同。與一反。《蒼頡篇》：佚，愓也。佚，樂也。愓音蕩。

窣羅酒		此云米酒。

米隸耶酒		謂根莖花果等雜酒。

末陀酒		謂蒲桃酒。

○ 1.14.第十九卷

代勒迦梨		此云闘力。

如鷃		烏鴈反。鷃，雀也。亦名鶬鷃。《纂文》云「關中以鷃爲鷃爛堆」是也。

場壟		治羊反。《方言》：坻、垤、封，場也。下力悚反。耕壟有界埒者也。坻音遲，埒音劣。

○ 1.15.第二十卷

艱難		古閑反。《說文》：土難治也。

剖析		普厚反。剖猶破也。中分爲剖。下思狄反。析，分也。

波羅闍巳迦		此云他勝，謂破戒煩惱爲他勝於善法也。舊云波羅夷，此言無餘。若犯此戒，永棄清衆，故曰無餘。

○ 2.對法論

○ 2.1.第一卷

爰發		禹元反。爰，引也。《爾雅》：爰、曰、於、于，皆語辭也。《韓詩》：爰，發蹤之皃也。

參綜		粗南反，下祖送反。謂參位其文，綜理其義也。

有情		梵言薩埵。薩，此云有。埵，此言情。故云有情，言衆生者。案梵本，僕呼膳那，此云衆生，語名別也，故從本譯之。

庶令		尸預反。庶猶冀也。冀，望得也。

辯藴		於粉反。梵言塞建陀，此翻名藴。有爲之法，由積聚義說名爲藴。《字林》：藴，積也。《廣雅》：藴，聚也。聚，音才句反。《左縛傳》：藴藻。杜預曰：藴，聚也。蓄藏諸色，故言。色藴受想等四義亦如之。舊經論中或言五衆。又云五聚，頗亦近是，仍未總名。舊翻陰者，失之久矣。

異熟		一切不善善有漏法爲因，能感無記之果。因果種別名異，任運酬因名熟，果異因熟故名異熟。又因感果時勢力成熟，異於前位，名爲異熟。舊言果報。

堅勁		居盛反。《字林》：勁，強也。字從力。

旃彈那		徒旦反。或作旃檀那。此外國香木也，有赤白紫等諸種。

薩迦耶見		梵言也。迦耶，此云身。薩名不定，或言虛僞，或說無常，或言爲有。斯由大小諸師見解不一，既含多義，所以仍置本名。

祠祀		似茲反，下徐里反。《爾雅》：祠，祭天也。祀，地祭也。

欻爾		吁勿反。《蒼頡篇》：欻，猝起也。欻亦忽也。猝，音倉沒反。

憤發		扶粉反。《方言》：憤，盈也。謂憤怒氣盈滿也。亦情感也。

心戾		力計反。《字林》：戾，曲也。乖也。

心府		趺宇反。《廣雅》：府，聚也。《白虎通》曰：人有六府，謂大腸、小腸、膀胱、胃、三焦、膽也。

慳𠯌		古文吝，同。力鎮反。堅著多惜曰吝。《方言》：荊汝江湘之間凡貪而不施謂之吝。

撟設		居夭反。撟謂假詐也。撟，誑也，擅稱上命曰撟，非先王之法言曰撟。字從手，今皆作矯，非體也。

悅豫		翼庶反。《爾雅》：悅、豫、喜，樂也。豫亦安也。

聰叡		古文睿、𡓝二形，同。以芮反。《廣雅》：叡，智也。《說文》：深明也。字從目從谷省從𣦻。𣦻取穿通義，谷取響應不窮，目取明識音意也。𣦻音殘。

○ 2.2.第二卷

文身		梵言㼐膳那，此言顯了，但以文能顯義，故以代之。舊言味身，或云字身，一也。㼐，音蒲眠反。案《說文》：昔蒼頡造書，依類象形，故謂之文。其後形聲相益，即謂之字。字者，孶乳浸多也。字，生也。

異生性		梵言婆羅必栗託仡那。婆羅，此云愚。必栗託，此言異。仡那，此名生。應作愚異生，言愚癡闇冥，無有智慧，但起我見，不生無漏故也。亦言小兒別生，以癡如小兒，不同聖生，故論中作小兒凡夫是也。又名嬰愚凡夫，亦云嬰兒凡夫。凡夫者，義譯也。《廣雅》云：凡，輕也。謂輕微之稱也。舊經中或言毛道凡夫，或云毛頭凡夫。案梵本，毛名縛羅，愚名婆羅，當由嚩、婆聲之相近致斯謬，譯人之失也。仡，音魚訖反。嚩音縛佉反。

𧙃壹鄔等		烏可反，下烏古反。此等諸字要藉助緣聲方圓滿無別目，故總謂無義之文也。

卵㲉		又作𣪊，同。口角反。吳會間音哭。卵外堅皮也，尚在卵中謂之㲉。

羯羅藍		舊言歌羅邏，此云和合，又云凝滑。言父母不淨，和合如蜜和酪，泯然成一，於受生七日中凝滑如酪上凝膏，漸結有肥滑也。

頞部陀		亦言遏部曇，或作頞浮陀，皆梵言輕重耳。此云皰結，或言水泡，謂至第二七日於凝酪中生一皰結，猶如糜粟置厚白飲中也。

閉尸		亦名卑尸，此云肉團。至第三七日結聚成肉團，若男則上闊下狹，若女則上狹下闊。雖成肉團，猶耎未堅也。

財貨		徂灾反。人所所寶曰財，金玉曰貨。財謂資生也，亦財榖也。

大材		在哉反。材，用也，亦質性也。凡木已斬伐可施工匠者曰材。

又荷		古文柯，同。胡歌、胡可二反。《說文》：柯，揭擔也。

○ 2.3.第五卷

等胤		翼刃反。胤，繼也，子孫相承繼也。

摩納婆		或云摩那婆，此云年少淨行，亦云儒童，或言人。

贍部洲		時焰反。從樹爲名，舊言剡浮，或云閻浮，皆一也。

阿闡底迦		此云無欲，謂不樂欲涅槃，亦言一闡底柯，此云多貪。謂貪樂生死，不求出離，故不信樂正法。舊言阿闡提，譯云隨意作也。

阿㒹底迦		此云畢竟，謂畢竟無有善心也。

○ 2.4.第六卷

東毗提訶		或云弗婆提，或言弗于逮，皆梵音訛轉也。此云前，在諸方之前也。

西瞿陀尼		或云倶耶尼，或作瞿伽尼。瞿，此云牛。陀尼，此云取與。以彼多牛，用牛市易，如此間用錢帛等也。

北俱盧洲		或云鬱單曰，或言鬱多羅。拘樓，此云高上，謂高上於餘方也。亦言勝洲。

覩史多天		亦言兜師多，或云兜率陀，皆梵音訛轉也。此云妙足天，亦云知足天也。

樂變化天		五孝反。但此天雖有實女，於變化者心多愛著，於男亦爾，故以名焉。舊言化樂天，音洛，失之久矣。

穌迷盧山		或言須彌樓，此云妙高，此亦云好光山。舊言須彌者，訛略也。

層級		徂登反，下居立反。《說文》：層，重累也。級，階次也。

輪圍山		梵言柘迦羅，此云輪山。舊云鐵圍。圍即輪義，本無鐵名，譯人義立耳。

晴明		又作暒、夝二形，同。自盈反。《聲類》：雨止也。

健達縛		渠建反。此云嗅香，亦云食香，一云樂神。經中作香音神是也。舊云乾闥婆，訛也。

中殀		又作夭，同。於矯反。《釋名》云：少壯而死曰夭。《廣雅》：夭，折也。如取物中折也。不盡天年曰夭意也。

鍵南		渠偃反。亦云伽訶那，此云堅。至第四七日時肉團方堅實也。

鉢羅奢佉		亦云波羅捨佉，此云枝枝。第五七日時止有形相，若至第六七日從五處更生耳鼻手足等，故有重枝名。有風生眼耳等孔，亦大生苦也。

○ 2.5.第七卷

憒𡗚		公內反，下女孝反。《說文》：憒，亂也。《韻集》：𡗚，猥也。

三摩呬多		虛利反。此云等引，謂勝定地離沉掉等，平等能引也。或引平等，謂引諸功德。或平等引，謂定前加行故名能引也。

怡悅		翼而反。《爾雅》：怡、懌、悅，樂也。

馱索迦		徒餓反。此譯云奴。

鹵土		力古反。謂确薄之地也。天生曰鹵，人生曰鹽。

熏坌		蒲頓反。《通俗文》：悖土曰坌。《說文》：坌，塵也。

德失		多勒反。德謂福德之德也，失謂過失之失也。義非獲得之得，故此字也。

稼穡		加睱反，下所力反。《字林》：種曰稼，收曰穡。《說文》：禾之秀實爲稼。一云在野曰稼。

磽确		口交反，下苦角反。《通俗文》：堅鞕謂之磽确。謂瘠薄地也。瘠，音自亦反。

○ 2.6.第八卷

勤策男		初革反。策，驅也。勤，勞也。梵言室羅末拏伊落迦，此云勞之小者也。亦言息慈，謂息惡行慈，義譯也。舊言沙彌者，訛略也。

鄥波索迦		烏古反。亦云優婆娑柯，受三歸住五戒者。優婆，此云受。婆柯，此云男。一云近事，或言近宿，謂近事三寶而止宿也。又云善宿，亦言清信，皆義譯也。舊言優婆塞，訛也。

鄔波斯迦		亦言優婆私呵。優婆，此云受。私呵，此云女。餘義同前。舊言優婆夷，訛也。

扇搋半擇迦		搋音敕佳反。舊經論中或作般吒，或作般荼迦，皆梵音輕重耳。此云黃門。其類有五：一、半擇迦。總名也。有男根，用而不生子。二、伊利沙半擇迦。伊利沙，此云妬，謂見他行欲即發，不見即無。亦具男根而不生子。三、扇搋半擇迦。謂本來男根不滿，亦不能生子。四、博叉半擇迦。謂半月能男，半月不能男也。五、留拏半擇迦。留拏，此云割，謂被刑者也。

罝菟		姉邪反。菟網曰罝。《釋名》云：罝，遮也。遮取菟也。兔，同。

毆撃		烏厚反。《說文》：毆，捶撃也。字從殳。

唱令家		鵄讓反。謂作音樂戲人也，又云尋香人也。是等家無産業，唯乞自活，若見有飲食處，即往至彼爲設倡伎求財食也。

中庸		以鍾反。《廣雅》：庸，和也。《小爾雅》：庸，善也。謂和善人也。

旃荼羅		直加反。此云執暴惡人，亦言惡煞，謂屠煞者種類之總名也。其人若行則搖鈴自標，或杖破頭之竹。若不然，王則與罪。舊言旃陀羅，訛也。

羯恥那		居謁反。此謂煮狗人也。

凌蔑		力承反，下莫結反。凌，相侵犯也。蔑，相輕㑥也。

銛利		息廉反。《廣雅》：銛、籤，利也。謂刀銳曰銛也。

末尼		茫鉢反。亦言摩尼，此云寶珠，謂珠之總名也。

苕然		徒彫反。苕𨘬，遠也。𨘬，音徒計反。

洲渚		脂由反，下脂與反。《爾雅》：水中可居曰洲。小洲曰渚。

○ 2.7.第十卷

踧踖		子六反，下子亦反。《廣雅》：踧踖，畏敬也。《字林》：踧踖，不進也。

○ 2.8.第十一卷

諷誦		不鳯反。諷謂詠讀也，誦謂背文也。《周禮》注：倍文曰誦，以聲節之曰諷。倍音佩。

綴緝		張衛反，下七立反。綴，連也。緝，績也。《說文》：綴合令著也。

洛叉		亦言洛沙，此當十萬。一百洛沙爲一俱胝也。

薩伐若		此云一切智，舊言薩婆若，訛也。

○ 2.9.第十二卷

殑伽沙		渠興反。河名也。從無熱惱池東面象口流出入東海也。其沙至細，與水同流。以手掬水，沙滿手中，急把於沙，還隨水出。經中多此喻也。舊言恆河者，訛也。

手麾		許皮反。舉手曰麾，謂手指也。

譏弄		居衣反。《廣雅》：譏，刺也。《說文》：譏，誹也。

毀呰		子尔反。口毀曰呰。《說文》：呰，呵也。

○ 2.10.第十三卷

所孕		翼證反。含實曰孕。孕，妊子也。孕，㑗也。㑗音身。

婆羅痆		女黠反。國名也。舊言波羅奈，譯云江遶城。言此國染青黃等色，名和合色也。

烏莫迦花等色		名俱生色也。

烏沙斯星		此云太白星，取其白色也。

○ 2.11.第十六卷

英俊		猗京反。下又作㑺，同。資閏反。《淮南子》云：智出萬人曰英，千人曰俊。俊謂絶異於人也。

闡鐸迦		徒洛反。人名也。此云樂欲。

躁急		祖到反。《論語》云：言未及之而言謂之躁。躁，擾，不安靜也。亦躁，動也。

闡陀論		六論中第五名《闡陀論》，釋作首盧伽伽法，謂佛弟子五通仙人等說偈名首盧伽也。

○ 3.攝大乘論

○ 3.1.第一卷

幖幟		比遙反，下尺志反。舊音識，與知識同。幖，頭上幟也，所以相別也。《通俗文》：徽号曰幖，私記曰幟。徽，音吁歸反。謂以絳帛等書著背上曰徽。《廣雅》：幖、幟，幡也。《墨子》云：長丈五廣半幅曰幟。字皆從巾。

業具軍		八轉聲中業聲第二，具聲第三。夫言論之道，能有立破，義同軍故，故立軍名。第二轉聲詮所作業，第三轉聲詮能作具。軍詮業具名業具軍。八轉聲者一體、二業、三具、四僞、五從、六屬、七依、八呼。此如聲明具釋，七轉常用，呼聲用稀也。

能詮		七泉反。謂顯了義。《說文》：詮，具也。案具說事理曰詮。《淮南子》云：詮言者謂譬類人事相解喻也。

天魔		梵言魔羅，此譯云障，能爲修道作障礙也。亦名煞者。論中釋斷慧命，故名魔。常行放逸而自害身，故名魔。魔是位處，即第六天主也，名曰波旬，此云惡愛，即釋迦佛出世魔王名也。諸佛出世魔各不同。如迦葉佛時魔名頭師，此云惡瞋等也。

能闡		昌善反。《廣雅》：闡、開，發也。闡，明也。

覺寤		居效反。覺亦寤也。《蒼頡篇》：覺而有言曰寤。眠後覺寤也。

首楞伽摩		此云健行定，亦言健相。舊云首楞嚴也。

魯荼		宅加反。字緣也，能顯所作義。有魯荼處必是所義，非一切有立多置名。

經部		佛去世後四百年中從說一切有分出此部，唯立一藏，言唯有一經藏也。所以作此名者，云經是根本，律及阿毗曇還解經義，既不出經外，故唯立一經藏也。

采畫		七在反，下胡卦反。五色所成曰采，圖其形象曰畫。

罣礙		《字古略》作罫，同。胡卦反。網礙也。

吠世師		扶廢反。亦云衛世師，或言鞞世師，皆訛也。此云《勝異過餘論》，故名《勝能破餘論》。令壞，故名異。其論以六句義爲宗，或言六諦。

師資		師，徒也。資，用也，又取也。善人，不善人之師；不善人，善人之資。資如資財也。

伽他		此方常頌，或云攝。言諸聖人所作莫問重頌字之多少，四句爲頌者皆名伽他。案西國數經之法皆以三十二字爲一伽他，或言伽陀，訛也。舊云偈者，亦伽他之訛也。

那落迦		亦言那羅柯，亦云泥囉夜，舊言泥梨耶斯，梵言楚夏耳。此譯有四義：一不可樂，二不可救濟，三闇冥，四地獄。經中言地獄者，一義也，所以仍置本名。或言非行，謂非法行處。

阿笈摩		渠業反。亦言阿伽摩，此云敎法，或言傳，謂展轉傳來以法相敎授也。舊言阿含，訛略也。

市廛		值連反。梵言阿縛遮羅，此云市廛。《禮記》：市廛不征。鄭玄曰：廛謂市物邸舍也。今市中行肆是也。舊云欲行，非也。案梵本僧塞迦羅，此云行，名不當本，故立爲廛。

有癇		核間反。《聲類》云：小兒癲也。

○ 3.2.第二卷

化地部		第三百年中從一切有部出也。梵言磨醢奢娑迦，亦名彌喜捨娑柯，此云化地，亦云敎地，或言正地，人名也。但此羅漢在俗爲王國師，匡化土境，故名化地。今入佛法，佛法如地，又匡化之，故以名也。舊名彌沙塞者，訛也。

樹增		時注反。《廣雅》：樹、殖、建，立也。凡置立皆曰樹。樹亦種也。

照矚		之欲反。矚亦明也。

貫徹		古玩反。貫，達也。徹，通也。《蒼頡篇》：貫，穿也。以繩穿物曰貫。

羂索		又作罥，同。古泫反。《聲類》：罥，係取也。以繩取狩曰罥。

未嘗		視羊反。未嘗，未曾也。《廣雅》：嘗，暫也。試也。

率爾		疏律反。《爾雅》：率、循，自也。謂先以己意而言也。《論語》：子路率爾而對。何晏曰「先三人而對」是也。

巨勝		其呂反。巨，大也。《本草》云：胡麻粒大黑者爲巨勝。

衆纈		賢結反。案：纈，以絲縛繒染之，解絲成文曰纈。今謂西國有淡澀汁，點之成纈，如此方蠟點纈也。

訖埵緣		都果反。此云已竟義，如言澡浴已飯食、度山已度河也。

和糅		古文𩚖、粈二形，同。女救反。《廣雅》：糅，雜也。今謂異色物相集曰糅。

彎弓		烏環反。開弓也。《小爾雅》：彎、控、引，挽也。

花鬘		梵言摩羅，此譯云鬘。音蠻。案西國結鬘師多用蘇摩那華行列結之，無問男女貴賤，皆此莊嚴以爲飾好也。

稊稗		徒黎反，下蒲懈反。稊似稗，布地穢草也。稗，草之似榖者也。

末那		摩鉢反。此云意也。

是渾		胡昆、胡袞二反。渾，濁也。《說文》：渾，亂也。

是鮮		私延反。《廣雅》：鮮，好也，善也。

○ 3.3.第三卷

焚燒		扶雲反。焚亦燒也。字從火燒林意也。

𠍴犯		又作愆、𠐨二形，同。去連反。《說文》：𠐨，過也。亦失也，罪也。犯，侵也。

囹圄		力丁反，下魚呂反。獄名也。《周禮》：三王始有獄。《廣雅》云：夏曰夏臺，殷曰羑里，周曰囹圄。皆獄之別名也。《釋名》云：囹，領也。圄，禦也。領録囚徒禁禦之也。羑音酉。

穢磧		且歷反。積石爲磧。《說文》：水渚有石曰磧。《廣雅》：磧，瀨也。

○ 3.4.第四卷

瞖眩		於計反。《韻集》云：目障病也。下侯遍反。《字林》：眩，亂也。

憺怕		徒監反，下普白反。《廣雅》：憺怕，寂漠也。亦恬靜也。言寂寥無人也。

身𥧌		亡庇反。𥧌謂眠熟也。《國語》「公𥨊而不𥧌」是也。𥨊，臥也。

𢤱戾		祿公、祿孔二反。謂佷戾剛強也。

湍洄		土桓反，下音迴。激水爲湍，水轉爲洄。激，急也。《說文》：湍，疾瀨也。淺水流沙上也。

万仗		治亮反。人所執持爲仗。仗亦弓矟杵棒之總名也。

倡豔		齒楊反，下又作艶，同。餘贍反。倡，樂也。艶，美也。美色爲艶也。

者者		諸野反。《說文》：者，制事之辭也。亦明下句出也。牒本釋之，故重言者。

如如		歷法非一，故曰如如下、如是。如是者，指前也。

尋伺		胥吏反。梵言毗怛迦，此云尋。毗遮羅，此云伺。尋謂尋求，伺謂伺察。或思或慧，於境推求粗位名尋。即此二種，於境審察細位名伺。故言尋伺。舊名覺觀者，案梵本菩提名覺，毗鉢舍那名觀。譯人不尋本語，致斯乖失也。

蟠曲		蒱寒反。《廣雅》：蟠，曲也。亦迴也，委也。

䓉子洲		又作捓，同。以遮反。師子國南浮海數千里，洲人卑小，長餘三尺，人身鳥喙，唯食捓子。既無榖稼，所以不識於牛也。

迦比羅		此云赤色，謂赤色仙人也。造《僧佉論》說二十五諦義者也。

騷揭多		渠謁反。是修伽陀弟子名也。修伽陀者即佛十号中善逝是也。

擾動		而紹反。《說文》：擾，煩也。《廣雅》：擾，亂也。

○ 3.5.第五卷

尼揵荼書		此集異名書也。如一物有多名等。

㑢衆		魚據反。駕，御也。《廣雅》：御，使也。驅之內善也，謂指麾使馬也。

不逮		徒戴反。《爾雅》：逮，及也。方俗言耳。

劬勞		寠俱反。《韓詩》：劬，數也。《詩傳》曰：劬勞，病也。數，音所角反。

阿練若		阿，此云無。練若，有兩義：一曰聲，謂無人聲及無鼓譟等聲。二曰斫，謂無斫伐等諠閙。雖言去聚落一俱盧舍爲阿練若處，亦須離斫伐處也。譟，音桑到反。

俱盧舍		謂大牛鳴音也。其音聞於五里。舊云一俱盧舍，此云五百弓也。

○ 3.6.第六卷

羅怙羅		亦云羅吼羅，舊言羅睺羅。此云障月。以羅怙阿修羅以手障月時生，因以爲名。七年在母胎中，一由往業，二由現在故也。

誅國		丁于反。罰，罪也。《廣雅》：誅，煞也。《說文》：誅，罰也。亦責也。

那庾多		翼主反。舊言那由他。此數當千億也。

蠲除		古玄反。《方言》：南楚疾愈謂之蠲。蠲亦除也。

榛梗		仕巾反，下加杏反。《廣雅》：木叢生曰榛。《字林》：山榆，一名梗。有刺，莢可以爲蕪荑者也。梗，強也。

阿揭陀藥		亦言阿竭陀，或云阿伽陀，梵言訛轉也。此云丸藥。

怯憚		又作㹤，同。祛業反。怯，多畏也。下徒旦反。憚，驚難也。

○ 3.7.第七卷

潰散		古文殨，同。胡對反。《蒼頡篇》：潰，旁決也。《說文》：潰，漏也。

怨讎		視由反。《三蒼》：怨偶曰讎。讎，對也。《爾雅》：讎，匹也。

嗢柁南		烏骨反，下徒我反。此云攝散，亦言攝施，又言集總散。舊言鬱陀那，訛也。

遊玩		五喚反。《字林》：玩，弄也。《廣雅》：玩，好也。

瞿沙經		瞿沙，此云妙音。人名也。從人名經也。

○ 3.8.第八卷

聰敏		眉殞反。聰，聽微也，先知也。敏，明達也，捷疾也。

○ 3.9.第九卷

即士釋		亦言依士，士謂主也，立名從主，故言依士，如言眼識等也。

持業釋		業謂用也。立名所召別義，釋業於一體上具立二名，即明其體，能持二業，如言眼即是界等也。

屬耳		之欲反。《國語》：恐國人屬耳目於我。韋昭曰：屬，注也。《漢書音義》曰：屬，近也。《詩》云「耳屬于垣」是也。

保任		補道反。《說文》：保，當也。任，保也。言可保信也。

母邑		梵言摩怛理，此云母；伽羅摩，此云村。今以邑代村，故云母邑，謂母人之流類，故以名焉。

那伽		有三義：一云龍，二云象，三云不來。《孔雀經》名佛爲那伽，由佛不更來生死故也。

棓剌拏		補厚反，下羅割反。外道六師中一人名也。舊言富蘭那。迦葉是姓，富蘭那是字。即空見外道也。

○ 3.10.第十卷

愚戅		都絳反。《三蒼》：愚，無所知也。亦鈍也。《廣雅》：戅、頑，嚚也。《說文》：愚，癡也。戅，愚也。

頑嚚		五鱞反，下魚巾反。《廣雅》：頑、嚚，愚也。頑，鈍也。《蒼頡篇》：嚚，惡也。《左傳》「心不惻德義之經曰頑，口不道忠信之言曰嚚」是也。

毗盧宅迦王		舊言毗流離王，一也。

琉璃		吠琉璃也，亦云毗琉璃，又言鞞頭梨，從山爲名，謂遠山寶。遠山即須彌山也。此寶青色，一切寶皆不可壞，亦非煙焰所能鎔鑄，唯鬼神有通力者能破之爲物。或云是金翅鳥卵㲉。此寶鬼神破之，以賣與人也。

牟娑洛寳		亦名摩娑羅，是紺色寶也。

遏濕摩揭婆		亦名阿輪摩竭娑，是赤色寶也。

帝青		梵言因陀羅尼羅目多，是帝釋寶，亦作青色，以其最勝，故稱帝釋青。或解言帝釋所居處波利質多羅樹下地是此寶，故名帝釋青。目多，此云珠，以此寶爲珠也。

大青		梵言摩訶泥羅，此云大青，亦是帝釋所用寶也。

鴹鷄怛諾迦寶餘		第七云盧㕧胝柯目多。㕧，音許伊反。不同也。

拯拔		蒸上聲。《說文》：拯，上舉也。謂救助也。

阿僧伽		阿，此云無。僧伽，此云著，短聲呼之。若長聲呼之，即云衆。舊云僧佉，訛也。

○ 4.廣百論

○ 4.1.第一卷

循法		似遵反。《爾雅》：循，自也。循，行也，亦遍也，巡歷也。

詎有		渠據反。詎，何也，未也，謂未知辭也。

薩埵剌闍荅摩		剌音勒達反。荅摩，此云闍。餘含多義，不可的翻。舊言憂喜闇，又云染粗黑，異名也。

躁警		居影反。警，戒慎也。《廣雅》：警，不安也。

駭浪		胡駭反。《三蒼》：駭，驚也。《廣雅》：駭，起也。

奔濤		徒刀反。《蒼頡篇》：濤，大波也。

溉粗		古賚反。《說文》：溉，灌也。

鎔銅		以終反。江南行此音。謂鎔鑄銷洋也。

○ 4.2.第二卷

波羅奢樹		此云赤花樹。樹汁滓極赤，用之爲染，今紫礦是也。

記論外道		即《毗伽羅論》是也。

衆蠹		都故反。《字林》：木中蟲也。穿食人器物者也，如白魚等。

○ 4.3.第三卷

時痕		胡根反。《通俗文》：瘡瘢曰痕。痕，傷跡也。

主宰		祖殆反。《禮記》：宰夫爲獻主。鄭玄曰：宰夫，主膳食之官也。

多羅果		其樹形似椶櫚，直而高聳，大者數圍，花白而大，若捧兩手，果熟即赤，狀若石榴，生經百年，方有花果。舊言貝多，訛也。

苟避		公厚反。《廣雅》：苟，且也。亦誠也。

依隄		丁奚反，又音啼。《說文》：隄，䧜也。防也。積土防水曰隄。隄，土橋也。字從𠂤。

所蚩		昌夷反。《蒼頡篇》：蚩，輕侮也。蚩，笑也。

眯覆		亡禮反。草入目曰眯也。今言眯目是也。

騰焰		徒登反。滕謂跳躍而上也。滕，馳也。

○ 4.4.第四卷

怛策迦		都達反。龍王名也。昔有仙人曾咒此龍，令其入火，龍王憂怖，遂投帝釋，繞座而住。仙人知已，更以咒之，帝釋與龍一時俱墮。帝釋求哀，得免所患，龍遂死焉。

甘饌		仕眷反。《說文》：甘，美也。饌，具飲食也。

○ 4.5.第五卷

編石		卑綿反。編次石也。《字林》：編，織也。以繩次物曰編。

末達那果		或云摩陀那，又言摩陀羅，此云醉果，甚堪服食，能令人醉，故以名焉。

羯羅那		西國豆之差別也。服食甚不益人也。

○ 4.6.第六卷

羇緾		居猗反。革絡馬頭曰羇。羇，撿也。持制之也。

耽媔		都含反，下亡善反。《說文》：媅，樂也。嗜也。媔，躭於酒也。

猖蹶		齒楊反，下居月反。謂變易情性也。猖，狂也。

胡等		又作𩑶、𠴱二形，同。戶孤反。《說文》：胡，牛頷垂下者也。

撓攪		呼高反，下古卯反。《說文》：撓，擾也。擾，亂也。

傎蹶		又作蹎，同。丁賢反，下居月反。蹎蹶，猶頓仆反倒也。

貪齩		五狡反，中國音也。又下狡反，江南音也。《說文》：齩，齧也。

圂豬		胡困反。《廣雅》：圊、圂、庰，厠也。或作溷，亂也。

膏腴		公勞反，下庾俱反。肥壤也。膏，脂也。腴，腹下肥也。

○ 4.7.第七卷

薩羅羅薩		薩羅，此言地。羅薩，此云味。言此字聲假而非實也。

挫汝		祖臥反。折其鋒曰挫。《說文》：挫，摧也。亦抑也，折也。

礠石		徂茲反。《埤蒼》：礠石也。謂召鐵者也。

瞽目		公戶反。《三蒼》：無目謂之瞽。《釋名》云：瞽目者眠眠然目平合如鼓皮也。

鵂鶹子		許牛反，下力周反。《字書》：鵂鶹，鉤鵅也。《廣雅》：鵂鶹，𪁪鵄也。山東名訓侯，關中名訓狐，亦名怪鳥。晝伏夜行，鳴爲怪也。梵言優樓歌歌，是造《鞞世師》論師說六諦義者也。此仙人晝日恆住山中，夜則出山扣人門乞食。若得則食，不得則空度。由其夜行，故稱鵂鶹。又此鳥多住山巖中，此仙人亦爾，故以名焉。

寔繁		時職反，下扶園反。《說文》：寔，止也。亦實也。《詩》云：寔命不同。《傳》曰：寔，是也。又云：六月繁霜。《傳》曰：繁，多也。《禮記》：孔子辭讓之節繁。鄭玄曰：繁，盛也。

褭橠		奴鳥反，下乃可反。褭橠，柔弱也，亦茂盛也。

喜抃		皮變反。《說文》：拊手曰抃。謂拊樂節也。

嬉戲		虛之反。嬉，樂也。《蒼頡篇》：嬉，戲笑也。

篲星		囚芮、蘇醉二反。妖星也。言星光似掃篲也。

○ 4.8.第八卷

滌除		徒的反。《說文》：滌，洒也。謂盪洒除去垢穢也。

該通		古來反。該，備也。《方言》：該，咸也。亦苞也。

立尿		又作𣻨，同。奴弔反。《字林》：𡱴，小便也。《通俗文》：出脬爲尿。醫方多作溺，古字假借耳。

如矟		山卓反。《埤蒼》：矟長一丈八尺也。

䆿語		牛世反。《通俗文》：夢語謂之䆿。《聲類》：不覺妄言也。

臘縛		郎盍反。舊經中作羅婆。六十怚剎那爲一羅婆。

雙泯		彌忍反。《字林》：泯然，盡也。《廣雅》：泯、絶，滅也。

汝曹		自勞反。曹，輩也，亦群也。

糾紛		居黝反，下孚云反。《廣雅》：糾，急也。《說文》：繩三合曰糾。糾，絞戾也。紛，亂也，衆也。

○ 4.9.第九卷

根系		奚計反。《爾雅》：系，繼也。《說文》：系，繋也。《世本》有《帝系篇》，謂子孫相繼續也。

咀嚼		才與反，下才弱反。咀，含味也。咀，噍也。嚼，齧也。

嬰孩		於盈反，下胡來反。《釋名》云：胸前曰嬰。投之嬰前以乳養之，故曰嬰兒。孩，小兒笑也。

○ 4.10.第十卷

服膺		扶福反，下於兢反。《爾雅》：服、業，事也。膺，身親也。謂親承服事習道藝也。又云：悅、懌，服也。郭璞曰：喜而服從也。有作伏，兩通。

屢辯		力句反。屢，數也。辯，正也。

非考		苦老反。謂質覈之也。考，問也，挍也。

自呈		馳京反。案呈猶見示也。《說文》：呈，平也。

措言		粗故反。《蒼頡篇》：措，置也。又安也，施也。

沃以		烏榖反。《通俗文》：溉灌曰沃。沃亦澆也，漬也。

殉命		辭俊反。《漢書》臣瓚曰：亡身從物曰殉。殉亦盡也。

○ 5.佛地經論

○ 5.1.第一卷

劫比拏王		女家反。南憍薩羅國王名也。《因緣廣如經》說。

封主		府用、府逢二反。《字林》：封爵諸侯也。《聲類》：建國以土地曰封。《周禮》：建邦國而制其城。諸公之地封畺方五百里，諸侯之地方四百里等也。起土爲界曰封。

○ 5.2.第三卷

如鈷		奇廉反。《通俗文》：鍜具曰鈷。《蒼頡篇》：鉆，持也。

補特伽羅		此云數取趣，謂數數往來諸趣也。

○ 5.3.第六卷

殉利		辭俊反。《蒼頡篇》云：殉，求也。《漢書》：貪夫殉財。應劭曰：殉，營也。

勇悍		何旦反。《說文》：悍，勇也。有力也。《三蒼》：悍，傑也。

如毗濕飯怛羅		都達反。即蘇達拏本生因緣也。

○ 5.4.第七卷

踰繕那		市戰反。亦言踰闍那，此云合也，應也。計應合爾許，度量同此方驛也。自古聖王一日行也。案西國繕那亦有大小，或三十里，或四十里，昔來皆取四十里也。舊經論中或云由延，又作由旬，或言俞旬，皆訛略也。

底沙佛		舊經中作弗沙佛，同一也。

穌達那等		亦作蘇陀沙拏，此云善與，亦言好施，舊云須達拏，訛也。

○ 6.掌珍論

○ 6.1.上卷

樊籠		扶袁反。案樊即籠也。《莊子》「擇雉不祈畜於樊中」是也。

安膳那藥		舊作安禪那，此云眼藥。

牧牛		莫祿、亡福二反。《三蒼》：牧，養也。《方言》：牧，𩚅也。畜養之總名也。

誣罔		武于反。《說文》：加言曰誣。誣亦罔也，妄也，欺也。以是爲非曰罔。

餌能		如志反。《蒼頡篇》：餌，食也。案凡所食之物曰餌。

○ 6.2.下卷

嗢鉢		烏沒反。或言優鉢羅，又作漚鉢羅，一也。此云黛花。

銅鍱部		餘涉反。上座部也。𨯳赤銅鍱，書字記文，今猶在師子國也。

犢子部		梵言跋私弗多羅，此云可住子部。舊言犢子者，猶不了梵音長短故也。長音呼跋私，則是可住，若短音呼，則言犢，從上座部中一切有部出也。

○ 7.王法正理論

錫賚		星的反。賜與也。《爾雅》：錫、賚，賜也。謂上與下之辭也。

懊恚		於報反。懊恚，悔恨也。

罄竭		古文，同。口定反。《說文》：器中空也。《爾雅》：罄，盡也。

英傑		於京反，下奇列反。《淮南子》云：智出萬人爲英，千人爲傑。傑亦特立也，才能也。

○ 8.大乘成業論

食米齊宗		舊云食屑。此外道修行苦行。合手大指及第二指以物縛之，往至人家舂榖簸米處，以彼縛指拾取米屑聚置掌中，隨得少多，去以爲食。若全粒者即不取之，恐多所取，故縛兩指耳。亦名䳕鳩行，外道拾米如䳕鳩行也。

凸出		《蒼頡篇》作𥥌，徒結反。《字苑》：凸，起也。𥥌，𥤮也。

拗凹		烏交反。偏下也。下《蒼頡篇》作䆟，烏狹反。䆟，墊下也。《字苑》：凹，陷也。

紫礦		古猛反。波羅奢樹汁滓也。其色甚赤，用染皮㲲等也。

拘櫞花		俱禹反，下以專反。《廣志》云：似楺，大如飯𥰠，可以浣浸漚葛紵也。今出番禺以南。縷切蜜漬爲糝。糝，音蘇感反。

瓤生		汝良反。如瓜瓠中瓤瓣也。瓣，音蒲莧反。

俱瑟祉羅經		敕里反。舊言俱絺羅，譯云膝也。言膝骨大也。此即舍利弗舅，長爪梵志是也。

釋軌論		居美反。軌，法也。世親菩薩作《釋經軌法》也。

佛栗氏子		此西國地名，此人因地爲名也。

○ 9.正理門論

懷菟		彼土名月爲菟，故以喻焉。月中菟者，佛昔作菟王，爲一仙人，投身入火，以肉施彼，天帝取其骸骨，置於月中，使得清涼，又令地上衆生見而發意故也。

躊躇		腸留反，下腸誅反。《廣雅》：躊躇，猶豫也。亦躑躅也。

○ 10.大乘五藴論

尤䖧		有憂反，下知列反。尤亦怨也。䖧，痛也，蟲行毒也。

倨傲		居預反，下五到反。《說文》：倨，不遜也。傲，不恭敬也。《廣雅》：倨、傲、偒，慢也。

蒙昧		字體作曚，同。莫公反，下莫對反。《易》云：蒙者懞也。謂懞覆不明也。《廣雅》：昧者闇也。謂暗蔽無知也。《易》云「蒙昧幼老，謂不我求」是也。

## 一切經音義卷第二十四

○ 1.阿毗達磨俱舍論

○ 1.1.第一卷

俱舍		此翻云藏，則倉庫繭韒之總名也。舍含藏義一，故以名焉。繭，音公彌反。韒音私妙反。刀室也。藏有多名，斯一稱也。

諸冥		覓經、迷定二反。《蒼頡篇》云：諸，非一也。《聲類》云：諸，詞之總也。《小爾雅》云：冥，闇昧也。《說文》：冥，幽也。亦夜也。字從冖。冖，音古熒反。從日從六。日數十十六日而月始虧冥字意也。

淪沒		力均反。《廣雅》：淪，沉也。沒，溺也。又淪亦深也。沒，墜也。

誡勗		居薤反，下虛玉反。警敕曰誡，自勵曰勗。又誡亦告慎也。勗謂勉。強，音巨兩反。勗，《尚書》「勗哉夫子」皆是也。

迦多衍尼子		以善反。舊云迦旃延子。此從姓爲名，有言迦多衍那，聲之轉也。

鄥拕南		烏古反，下徒我反。此云自說，謂不待請問而自說也。舊云優陀那，即《無問自說經》是也。

毗婆沙		或言鼻婆沙，《隨相論》作毗頗沙，此譯云廣解，或言廣說，亦云種種說，或言分分說，同一義也。

等謝		似夜反。《廣雅》：謝，往也。去也。

所呑		他痕、他賢二反。呑謂不嚼也。《廣雅》：呑，滅也。《說文》：呑，咽也。

有諍		又作爭，同。側逬、側耕二反。《蒼頡篇》：諍，訟也。亦引也。《說文》：誦彼此競引物也。

氣騰		徒登反。《廣雅》：騰、昇，上也。亦奔馳也。

竅隙		口吊反，下又作𡭽，同。丘逆反。《廣雅》：竅，孔也。隙，裂也。《說文》：竅，空也。隙，壁際孔也。字從𠂤從白上下小也。

阿伽伽		此云礙。阿有二義，或云無，或言極，猶含兩釋，故立本名。

○ 1.2.第二卷

畢舍遮		舊經中名毗舍闍，亦言臂舍柘，鬼名也。餓鬼中勝者也。

室獸摩羅		形如象也。舊經律中或作失奴摩羅，或作失守摩羅，梵音轉耳。譯云煞子魚也。《善見律》云鰐魚也。長二丈餘，有四足，似鼉，齒至利，有禽鹿入水，齧腰即斷。廣州土地有之。

蝙蝠		方眠反，下方目反。崔豹《古今注》云：蝙蝠，一名仙鼠，一名飛鼠。五百歲，色白，腦重，集物則頭垂，故謂倒挂蝙蝠，食之神仙也。

鵂鶹		許牛反，下力周反。《爾雅》：鵅，忌欺。郭璞曰：今江東呼鵂鶹鉤鵅。鵅音挌。《廣雅》鵂鶹爲𪁪鵄也。𪁪，音邈講反。亦云怪鳥，晝盲夜視，鳴爲怪也。關西名訓侯，山東名訓狐。《纂文》云：夜則拾人瓜也。

野干		梵言悉伽羅，形色青黃，如狗，群行，夜鳴，聲如狼也。字又作射干。案《子虛賦》云：騰遠射干。司馬彪郭璞等注並云：射干，似狐而小，能緣木。射音夜。《廣誌志》云：巢於危巖高木也。《禪經》云「見一野狐，又見野干」是也。

豺狼		仕皆反。《蒼頡訓詁》云：豺似狗，白色，有爪牙，迅捷善搏噬。《爾雅》：豺狗足也。噬，時制反。

貓貍		又作貓，同。亡朝、亡包二反，下力其反。貓，捕鼠者也。《廣雅》：貍，貓也。又野曰貍。

鳩摩邏多		此云童首，謂諸童子中爲上首也。

胞胎		補茅反。《說文》：胞，兒生裹也。

洟唾		古文𪖦，同。他計反。《三蒼》：洟，鼻液也。《周易》：齊咨涕洟。自目曰涕，自鼻曰洟。

防援		禹眷反。謂守護視衛之言也。援亦取也。字從手。

頗胝迦		陟尸反。亦言娑破致迦，西國寶名也。舊云頗梨者，訛略也。此云水玉，或言白珠。《大論》云：此寶出山石窟中，過千年冰化爲頗梨珠。此或有也，但西國極饒此物，彼乃無冰，以何爲化，但石之類耳。

摣掣		又作抯，同，側加反。下又作挈，同，充世反。《釋名》：摣，叉也。謂五指俱往叉取也。掣，制也。制頓之使順己也。掣亦牽也。

礠石		徂茲反。《埤蒼》：礠，石也。謂吸鐵石也。

拊手		芳主反。拊猶拍也。《廣雅》：拊，撃也。案拊亦撫也。

相糅		古文粈、二形，同。女救反。《廣雅》：糅，雜也。今以異色物共相參曰糅。

謂向		許亮反。《三蒼》：向，北出牖也。向亦窗也。

香荾		又作荽，《字苑》作䕑，同。私隹反。《韻略》云：胡荾，香菜也。《博物志》云「張騫使西域得胡䕑」是也。今江南謂胡䕑，亦爲葫𦺬，音胡析。近後改亦爲香荾。

樺皮		胡霸反。木名也。皮可以飾弓者也。

冠花鬘		古玩反。冠猶著也。下梵言摩羅，此譯云鬘，音莫班反。案西國結縵師多用蘇摩那花行列結之，以爲條貫，無問男女貴賤，皆此莊嚴，或首或身，以爲飾好，則諸經中有「花鬘」、「是天鬘」、「寶鬘」等，同其事也。字從髟曼聲。曼，音彌然反。

鼓𣡆		桑朗反。《埤蒼》：鼓𣐎也。《字書》：鼓材也。今江南名鼓匡爲𣡆。𣐎，音五寡反。

指𩎽		今作㧺，同。徒荅反。《說文》：指㧺，韋㧺也。今之射𩎽也。

捺落迦		奴葛反。受苦處也。或言那落迦，受罪人也。此云不可樂，亦云非行，謂非法行處也。或在山間，或大海邊，非止地下。言地獄者，一義翻也。

○ 1.3.第三卷

扇搋半擇迦		敕佳反。舊經論中或言般吒，或云般荼迦，皆方夏輕重也。半擇迦，此云黃門總名也。其類有五，今此第三扇搋半擇迦者謂本來男根不滿，亦不能生子也。

眼瞼		居儼反。《字略》云：謂目外皮也。

○ 1.4.第四卷

警覺		古文儆、憼二形，同。居影反。警，戒慎也。敕解之也，亦起也。《廣雅》：警警，不安也。

印可		伊振反。印，信也。文記施行所在信用也。字從爪卩。

勇悍		揄腫反，下胡旦反。勇謂雄武果決也。《謚法》曰：知死不避曰勇，懸命爲仁曰勇。《說文》：悍，勇也。《三蒼》：悍，傑也。謂傑，智出千人也。

不閑		字體作𢡿，同。核艱反。閑謂習解之稱也。慣習工善曰閑。

意旨		脂以反。《說文》作恉。恉，意也，志也。

未嘗		視羊反。《廣雅》：嘗，試也。暫也，先也。未嘗亦未曾也。

諂誑		丑冉反。希其意道其言謂之諂，謂傾身以有下也。諂亦佞也。誑，惑也，欺也。

矯亂		居夭反。謂假詐誑惑也。《說文》：撟，擅也。擅稱上命曰撟，字體從手，今皆作矯。

烈日		離折反。《廣雅》：烈，盛也。《說文》：烈，火猛也。

舉恃		古文𢘥，同。時止反。恃，賴也。《韓詩》：無母何恃？恃，負也。

凌蔑		力昇反，下又作懱，同。莫結反。《蒼頡篇》：凌，侵犯也。《說文》：懱，相輕㑥也。

傲逸		五到反。《廣雅》：傲，慢也。不敬也，輕㑥於人也。逸，放縱也。

焚燒		古文炃、燌二形，同。扶雲反。《說文》：焚，燒田也。字從火燒林意也。

唐捐		以專反。唐，徒也。徒，空也。《說文》：捐，棄也。

○ 1.5.第五卷

半橠娑		乃可反。舊言波那娑，果形如冬瓜，其味甚甘。

倶盧洲		此云上勝，亦云勝生。舊經中作鬱單越，或云鬱怛羅越，亦言鬱多羅拘樓，亦直云拘樓，皆梵音輕重也。

色廛		治連反。梵言阿練遮羅，此云市廛。《禮記》：市廛而不征。鄭玄曰：廛謂市物邸舍也。廛，居也。人所居也。《方言》：東齊海岱之間謂居曰廛。舊云欲行，疑誤也。按梵名行爲僧塞迦羅也。

軌範		又作范，同，音犯。軌，則也。範，法也。謂可爲法則，亦敎人法則也。梵言阿遮利耶。舊言阿闍梨，訛也。

僵仆		居良反。下古文踣，同，蒲北反。仰謂之僵，伏謂之仆。言偃臥前覆也。

憤恚		扶粉反。《方言》：憤，盈也。《說文》：憤，滿也。謂憤怒氣盈滿也。

殞歿		又作隕，同。爲愍反。《聲類》云：殞，沒也。亦墜落也。

達弭羅		彌尔反。此云攝受法。

嗢怛羅		烏沒反。此云攝受勝。

殑耆羅		渠矜反。此云攝受沙。皆人名也。

白鷺		來故反。白水鳥也。頭翅背上皆有長翰毛。江東取爲脻離，曰白鷺縗。縗，音蘇雷反。

嗣前		古文孠，同。辭利反。《爾雅》：嗣，繼也。續也，相繼續也。

犎胡		妃封反。又音封。下又作𩑶、𠴱二形，同。戶孤反。脊上有肉鞍如駱駞者曰犎。今有此牛，形小，髆上有犎是也。《說文》：胡，牛頷垂下也。《釋名》：胡，在咽下垂者也。

仍未		又作䚮、礽二形，同。而陵反。《廣雅》：仍，重也。《爾雅》：仍，因也。乃也。

中名		彌成反。名，幖幟也，亦所以名質也，自命也。《左傳》：名以制義。《廣雅》：名，成也。字從口從夕。夕則不相見，須口以名之字意也。

文字		云云、慈恣反。案《說文》：昔蒼頡造書，依類象形，故謂之文。其後形聲相益，即謂之字。字，生也，孳乳浸多也。

𧙃阿		烏可反。謂無義文字也。

嗢遮		烏沒反。字界也。此言合集義界謂字母也。

○ 1.6.第六卷

羯剌藍		盧葛反。或作羯羅藍，或云歌羅邏，皆一也。此云凝滑，亦言和合。謂父母不淨如蜜和酪，泯然成一，於受生初七日中凝滑如酪上凝膏。

潤沃		古文𦰚，同。烏木反。沃猶溉灌也，澆也，漬也。

諾瞿陀		舊言尼倶陀樹，或作尼俱律，或云尼俱類陀，亦言尼拘屢陀，又云尼拘盧陀，皆一也。舊譯云無節。一云從廣樹也。

中夭		又作殀，同。於矯反。《說文》：夭，屈也。《廣雅》：夭，折也。如物夭折中也。字從天象形不申也。又不盡天年謂之夭字意也。

鴉足		啞加反。言草如鴉足，即以爲名也。

農夫		古文䢉、莀二形，同。奴冬反。《說文》：農，耕也。

○ 1.7.第七卷

聳幹		古文竦、二形，同。須奉、所項二反。《廣雅》：聳，上也。下公旦反。幹謂莖本也，枝幹也。

先兆		除矯反。賈達注《國語》云：兆，見形也。亦𢴰兆也。謂事先見者曰兆。

占相		之䀋反。《方言》：占，視也。亦候也。凡相候謂之占。占亦瞻也。

咄哉		都杌反。《字林》：咄，相訶也。《字書》：咄，叱也。叱，音齒逸反。

○ 1.8.第八卷

反質		之逸反。《廣雅》：質，問也。亦定也。

卵㲉		又作殻，同。口角反。吳會間音哭。卵外堅也。尚在卵中謂之㲉。

而欻		吁物反。《蒼頡篇》云：欻，猝起也。亦忽也。

身纔		在灾反。纔，僅也，劣也，不久也。《廣雅》：纔，暫也。《三蒼》：纔，微也。

固唯		古文作怘，同。古護反。固，必也。《小爾雅》：固，久也。固亦鼓也。

如札		莊黠反。今江南謂斫削木片爲杮，𨵿中謂之札，或曰杮札。杮，音敷廢反。

星迸		古文跰，或作𧻓，同。班孟反。迸謂散走也。

嗢柁南		烏沒反，下徒我反。嗢，此言集。柁南，此云施。謂集以施人也。字從木。

琰摩		以冉反。或作閻摩羅，或言閻羅，亦作閻摩羅社，又言夜磨盧迦，皆是梵音楚夏聲之訛轉也。此譯云縛，或言雙世，竊謂苦樂並受，故以名焉。又云閻摩，此云雙羅社，此言王兄及妹皆作地獄王，兄治男事，妹治女事，故曰雙王。

○ 1.9.第九卷

俱胝		陟遲反。或言俱致，此當億，謂千万也。或十万爲億，或万万爲億。西國俱胝或千万，或十億，或百億，而甚不同，故存本名耳。

訖栗抧		居紙反。即迦葉波佛父王之名也。

諷頌		不鳯反，下辭用反。諷謂詠讀也。又以聲節之曰諷。頌亦讚詠也。

熊馬		胡宮反。《說文》：熊如豕，山居，冬蟄。其掌似人掌，名曰蹯。

羆驢		彼宜反。《爾雅》：羆，如熊，黃白文。郭璞云：似熊而長頸，似馬有髦，高腳，猛憨多力，能拔木。關西名多猳羆。憨，音呼濫反。猳音加。

羯吒私		此愛之別名也。

茅廬		力居反。寄止曰廬，別舍也。黃帝爲廬，所以避寒暑也。春秋去之，冬夏居之也。

鍵南		渠偃反。舊云伽訶那，此云堅厚至第四七日肉團方堅厚也。

閟歰		鄙冀反。《詩》云：我思不閟。《傳》曰：閟，閉也。亦不從也。下又作濇，同。所立反。謂不滑也。字四止，四止即不通字意。

醫者		於其反。《說文》：治病工也。醫之性得酒而使藥，非酒不致，故字從酉。殹，病人聲也。殹，於奚反。或作毉、𨢒二形，並俗字也。

嬰兒		於盈反。《三蒼》：女曰嬰，男曰兒。《釋名》云：人始生曰嬰兒。胸前曰嬰，投之嬰前而乳養之。故謂嬰兒也。

睒末梨		式染反。滑草也。用之洗手甚滑澤也。

潰爛		古文殨，同。胡對反。《蒼頡篇》：潰，旁決也。《說文》：潰，漏也。

叵觀		普我反。《三蒼》云：叵，不可也。反正爲之，反可爲叵，皆字意也。

爲述		唇聿反。孔子曰：述，循也。案述謂訓其義理也。《爾雅》：述，修也。修，行也。

涕涙		他禮反。《詩》云：涕泗滂沱。《傳》曰：自目曰涕。目出曰涙也。《廣雅》：涕、泣，涙也。

離繫		亦云不繫。梵言尼乾，亦言泥揵連。其外道拔髪露形，無所貯畜，以手乞食，隨得即噉者。

播輸鉢多		補賀反。亦作波輸。此是塗灰外道，遍身塗灰，髪即有剃不剃，衣纔蔽形，但非赤色爲異耳。奉事魔𨢘首羅天者也。

般利伐羅夕迦		亦言簸利婆羅闍迦，此云普行事那羅延天。頂留少髪，餘盡剃去，內衣在體，纔蔽形醜。其衣染以赤土之色也。

○ 1.10.第十卷

龍鎮		知陣反。又音珍。《說文》：鎮，壓也。亦安也。《廣雅》：鎮，重也。

部多		已生義。含多解，故仍置本名。

飢饉		古文作𩚮，又作饑，同。几治反。《爾雅》：榖不熟爲飢，蔬不熟爲饉。案凡草木可食者通名蔬菜。

洋銅		以章反。謂煮之消爛洋洋然也。《三蒼》：洋，大水也。《字略》作煬，釋金也。

贍部		時焰反。樹名也。舊經中或言剡浮，或作閻浮，皆訛也。

炎石		于廉反。詩云：赫赫炎炎。《傳》曰：炎，熱也。

三灾		籀文作災，又烖、𤆎二形，同。則才反。灾，傷也。案凡害傷人者皆曰灾。又天反時曰灾。灾亦病也。

沐浴		亡卜反。《說文》：濯髪曰沐，洒身曰浴也。

埃塵		烏來反。《蒼頡篇》：埃謂風揚塵也。

性囂		許驕反。囂，讙也。謂讙譁不靜也。

○ 1.11.第十一卷

踰繕那		市戰反。此云合也，應也。計應合爾許。度量同此方驛也。自古聖王一日行也。案西國繕那亦有大小，或三十里，或四十里，昔來皆取四十里爲定。舊經論中或作踰闍那，或作由延，亦作由旬，或云俞旬，皆訛略也。

諾健那		此謂露形有，大力神名也。

如篅		《蒼頡篇》作圌，同。市緣反。圓倉也。《說文》：判竹圓以成榖者也。江南行此音。又上仙反，中國行此音。

摶撃		徒桓反。摶，圓也，厚也。《廣雅》：摶，著也。摶之令相著也。

蘇迷盧		此云妙高山，亦言好光山。舊言須彌，或云須彌樓，皆訛也。

踰健達羅		舊言由乾陀羅山，此譯云持雙山，言此山峰有二隴道，因以名之。

伊沙馱羅		舊云伊沙陀羅，此云自在持，亦言持軸。言此山多有諸峰，形如車軸，故以名之。

朅地洛迦		祛謁反。此云擔山，言此山寶樹形若擔山木，遂以名之。

蘇達梨舍那		此云善見，言此山端嚴繡麗，見之稱善，則以名焉也。

頞濕縛羯拏		烏葛反。此云馬耳。言此山峰形似馬耳，因則名之。

毗那怛迦		都達反。此云障礙神。有一鬼神，人形象頭，凡見他事，皆爲障礙。此之山峰似彼神頭，故以名也。

尼民達羅		舊言尼民陀羅，此云地持山，又魚名也。言海中有魚，名尼民達羅。此山峰形似彼魚頭，故以名之。

吠瑠璃		扶廢反。舊云鞞稠利夜，亦言鞞頭梨也。或云毗瑠璃，亦作鞞瑠璃，皆梵音訛轉也。從山爲名鞞頭梨也。山出此寶，謂遠山寶。遠山即是蘇迷盧山也。此寶青色，一切寶皆不可壞，亦非煙焰所能鎔鑄，唯鬼神有通力者能破之爲物，或云是金翅鳥卵殻。此殻即是此寶，鬼神破之以賣與人也。

舍搋洲		敕佳反。

矩拉婆洲		俱禹反，下盧荅反。

羅剎娑		或言阿落剎娑，是惡鬼之通名也。又云羅叉娑，此云護者。若女則名羅叉私，舊云羅剎，訛略也。

從撗		《廣雅》：足容反。《小爾雅》：袤、從，長也。《韓詩傳》曰「南北曰從，東西曰撗」是也。

殑伽河		其昇反。諸經論中或作恆河，或作恆伽河，亦云恆迦河，或作強伽河，皆訛也。此河從無熱惱池東面金象口而出，流入東海。舊譯云天堂來，以彼外書云本入魔醯首羅天頂，從耳中出流在地上，以此天化身在雪山頂，故作是說。見從高處而來，故云天堂來也。

信度河		舊言辛頭河，此云驗河。從池南面銀牛口中流出，還入南海也。

徙多河		斯尔反。或言私多，或云悉陀。亦言私陀，皆梵音之差也。此云冷河，從無熱惱池西南瑠璃馬口而出，流入西海，即是此國大河之源，其沠流之小河也。

縛蒭河		舊言博叉，或作薄叉，亦云婆叉河，又言噱叉河，皆一也。此云青河，從池北面頗梨師子口中流出。

煻煨		徒郎反，下烏迴反。《通俗文》：熱灰謂之煻煨。

阿鼻旨		諸以反。或言阿毗至，亦云阿毗地獄，或言阿鼻地獄，一義也。此云無間。無間有二：一身無間，二受苦無間。

娘矩吒		女良反，下俱禹反。此云糞屎蟲，有㭰如針，亦名針口蟲，穿骨食髓者也。

㭰利		子累反。《廣雅》：㭰，口也。《方言》：㭰，鳥喙也。

𠯗食		古文㗱，又作唼，同。子盍反。《通俗文》：入口曰𠯗。又蟲食曰唼。

銛利		私廉反。《廣雅》：銛、籤，利也。謂刀銳曰銛也。

探喙		他含反。《說文》：手遠取曰探。探，摸也。

鐵仗		治亮反。執持名仗，謂兵器之總名也，刀矟杵棒等是也。

刀槍		千羊反。《蒼頡解詁》云：木兩頭尖銳曰槍。《說文》：槍，歫也。

禦捍		古文敨，同。魚舉反。《小爾雅》：禦，抗也。禦，當也。《爾雅》：禦，禁。謂未有而豫備之也。字從示。下又作扞，同。胡旦反。《說文》：捍，止也。蔽也，亦衛也。

適彼		《二三蒼》古文作這，同。之赤、尸亦二反。適，近也，始也，又往也。

尼剌		洛割反。此云裂，言身皰裂也。

頞哳吒		烏曷反，下陟黠反。此從聲爲名也。

臛臛婆		呼各反。此皆從受苦之聲爲名也。

支泒		普懈反。水分流曰泒。《說文》：水之邪流別也。《廣雅》：水自分出名泒也。

俱盧舍		治經中或作句盧舍，或作拘樓賖，亦作拘屢舍，皆梵音輕重也。謂大牛鳴音聲聞五里。又云五百弓八俱盧爲一踰繕那，即四十里，古者聖王一日所行也。

稼穡		加暇反，下所力反。《字林》：種曰稼，收曰穡。《說文》：禾之秀實曰稼。一曰在野曰稼。

層級		字恆反，下居及反。《說文》：層，重屋也。亦累也。級謂階次也。

封邑		甫逢反。起土爲界，封爵也。《周禮》：四井爲邑，方二里也。凡邑有宗廟先君之主曰都，無曰邑。

妬羅綿		丁故反。舊言兜羅綿也。

角勝		古文斠，同。古卓反。角，比量也。《禮記》：習射御角力。《廣雅》：角，量也。角，試也。《說文》：角，平斗斛也。並單作角。或作觕，此古文粗字，音在古反。觕，略也。

芬馥		敷雲反，下扶福反。《方言》：芬，和也。謂芬香和調也。《字林》：馥，香氣也。

擁遏		烏割反。《蒼頡篇》：遏，遮也。《爾雅》：遏，止也。今謂逆相止爲遏也。

笑視		私妙反。《字林》：笑，喜也。字從竹從犬聲。竹爲樂器，君子樂，然後笑。又作咲，俗字也。

印度		於振反，下徒故反。或言天竺，或云身毒，或作賢豆，皆訛也。正言印度。印度名月，月有千名，斯一稱也。良以彼土聖賢相繼，開悟群生，如月照臨，因以名也。一說云賢豆，本名因陀羅婆他那，此云主處。主謂天帝也。當以天帝所護，故世久号之。

婆訶麻		婆訶，此言𥫱，或云篅。麻則胡麻也。𥫱，音徒損反。

佉梨		此云一斛，謂十斗也。

洲渚		之與反。《爾雅》：水中可居曰洲。小洲曰渚。洲謂水中有平地可居者也。《釋名》云：洲，聚也。人及鳥獸所聚息處也。

焚燎		古文橑，同。力照反。燎謂放火也。火田爲燎也。《說文》：燎，燒田也。

灰燼		又作㶳，同。似進反。《說文》：火之餘木曰燼。《小爾雅》：燼，餘也。

僧企		祛豉反。此言無央數。舊言阿僧祇，訛也。

嗢蹭		烏沒反，下七鄧反。

婆喝		呼曷反。

醘都		虛奚反。

拈筏		乃兼反。

姥達		莫古反。

邏攙		叉鑒反。

麟角		理真反。仁獸也。《爾雅》：麟，麕身，牛尾，一角。不角者，麒。角頭有肉。

臣僚		又作寮，同。力雕反。《爾雅》：官，寮也。同官爲僚也。

喬荅摩		借音渠高反。姓也。喬猶瞿之轉也。此有三義：一云日種，二云牛糞種，三泥種也。舊云瞿曇，略也。

鬱馥		於勿反，下扶福反。《爾雅》：鬱，氣也。鬱然，香氣盛出也。

猖狂		齒楊反。謂變易情性也，亦狂騃也。《莊子》：猖狂，妄行也。

銓量		又作硂，同。七泉反。《廣雅》：稱謂之銓。言知輕重也。《漢書》應劭曰：銓，稱衡也。量，斗斛也。

貧匱		渠愧反。無財曰貧，乏財曰匱。匱亦竭也。

輟其		丁劣反。輟，止也。《爾雅》：輟，已也。

訶梨怛雞		舊言呵黎勒，翻爲天主持來。此果堪爲藥分，功用極多，如此土人參、石斛等也。

殷淨		於斤反。《詩》云：殷其盈矣。《傳》曰：殷，衆也。殷，大也。

霖淫		力金反。《左傳》：雨自三日已上爲霖。《爾雅》：久雨謂之淫，淫謂之霖。

瞖目		一計反。《韻集》云：目障病也。《說文》作翳。目病主翳也。

○ 1.12.第十三卷

鬱金		此是樹名，出罽賓國。其花黃色，取花安置一處，待爛壓取汁以物和之爲香。花粕猶有香氣，亦用爲香也。

火㷮		祖勞反。《字林》：㷮，燒木焦也。《說文》：㷮，焦也。

寐覺		亡庇反。寐，眠熟也。《國語》「獻公寢而不寐」是也。亦臥也。

隄塘		古文䧑，同。都奚反，下徒郎反。《說文》：隄，防也。《爾雅》：隄謂之梁。李巡曰：隄，防也。障也。《漢書》：無隄之輿。韋昭曰：積土爲封隄也。

心栽		子來反。栽，植也。今時名草木植曰栽。

痼疾		又作㽽，同。古護反。久病也。《說文》：痼，病也。

○ 1.13.第十四卷

正學		梵言式叉摩那，謂二歲學戒者也。

或𧻜		求累反。今江南謂屈膝立爲䠆𧻜，中國人言胡跽。音其止反。胡音護。䠆，音文羊反。《禮記》「授立不𧻜」作跪，借字耳。

制多		舊言支提，或云脂帝浮圖，皆訛也。此翻應名可供養處，佛涅槃處、生處、說法處悉名制多，皆須供養恭敬也。

娶妻		七句反。取也。《詩》云：娶妻如之何？《傳》曰：娶婦也。

療病		《說文》作𤻲，同。力照反。《三蒼》：療，治病也。

窣羅迷麗耶末陀		窣音蘇沒反。窣羅，米酒也。迷麗耶，謂根莖花葉雜酒也。末陀謂蒲陶酒也。

稗子		蒲懈反。《說文》：禾別也。草之似榖者也。

○ 1.14.第十五卷

屠羊		達胡反。《說文》：屠，刳也。《廣雅》：屠，壞也。案：屠，分割牲肉也。

魁膾		苦迴反，下古外反。魁，師也，首也。膾，切肉也。主煞人者。或有作儈，音膾。《聲類》：儈，今市人也。儈非此義。

罝弶		古文𦋽、𦋾二形，同。子邪反，下渠亮反。《爾雅》：兔罟謂之罝。郭璞曰：罝，遮也。遮取兔也。《韻集》云：施羂於道曰弶。今田獵家施弶以取鳥獸者，其形似弓也。

典㓝伐		又作敟，同。丁繭反。《廣雅》：典，主也。下胡經反。㓝，罰罪也。《易》曰：㓝，法也。井爲㓝法也。《春秋》元命苞曰：㓝字從刀從井。井以飲人，人入井爭水，陷於泉，以刀守之，割其情欲，人有畏慎以全身命也，故字從刀從井。

凶勃		又作兇，同。許恭反，下古文誖、愂二形，同。蒲沒、補僓二反。凶，暴也。凶，惡也。悖，亂也，亦逆也。

乞匄		古艾反。《蒼頡篇》：乞，行請求也。字體從人從亡，言人亡財物則行求匄也。

毗訶羅		亦言鼻訶羅，此云遊，謂僧遊履處也。此土以寺代之。

准陀		止尹反。此云妙義，舊言純陀，訛也。

難愈		古文瘉，同。臾乳反。《說文》：瘉，病瘳也。《方言》：差，愈也。

陶家		又作匋，同。大勞反。或借音遙。《史記》：陶，瓦器也。《蒼頡篇》「陶作瓦家也，舜始爲陶于河濱」是也。案西域地多卑濕，不得穿窯，但壘坏器露燒之耳。窯音姚。

鹹鹵		胡緘、力古反。《說文》：鹵謂西方鹹地也。确薄之地也。天生曰鹵，人生曰鹽。鹽在東方，鹵在西方。《釋名》云：地不生物曰鹵。故字從西省，下象鹽形也。

坑穽		古文阱、汬二形，同。才性反。《說文》：大陷也。《蒼頡篇》：穽謂掘地爲坑，張禽獸者也。

○ 1.15.第十六卷

㨊觸		初委反。㨊，摸也。《通俗文》：捫摸曰㨊。有作揣。初委、都果二反。《廣雅》：揣，試也。量也。兩通。

養飤		囚恣反。《廣雅》：萎，飤也。《蒼頡篇》：飤，飽也。謂以飲食設供於人曰飤，故字從人。萎，音於僞反。或作飼，俗字也。

祈請		渠衣反。《廣雅》：祈，求也。《爾雅》：祈，告也。

猜阻		古文睵、猜二形，今作㥒，同。粗來反。猜，疑也。《廣雅》：猜，懼也。

波剌私		羅葛反。亦言波嘶，或云波斯，國名也。臨近西海，最饒奇寶。諸國商人皆取其貨，斯以龍威珠力古昔推焉耳。

尼延底		此言深入義，貪之異名也。言窮極無厭，故以名之。

布灑他		所解反。此云增長，謂半月叉磨增長戒根也。叉磨，此云忍，謂容恕我罪也。舊言懺者，訛也。或言逋沙他，亦云布薩，皆訛略也。

佞歌		奴定反。佞，諂媚也。《說文》：巧媚高材曰佞。又僞善曰佞，字從女從仁。《論語》：惡夫佞者。此亦從女之義。《左傳》：寡人不佞，不能事父兄。此則從仁之義也。

毀呰		古文些、㰣二形，同。子尔反。《說文》：呰，呵也。《禮記》：呰者，莫不知禮之所生。鄭玄曰：口毀曰呰。

倡伎		齒揚反，下渠綺反。《說文》：倡，樂也。《三蒼》：倡，俳也。伎謂藝能也。

祠祀		似茲反，下徐理反。《爾雅》：祠，祭也。又人祭曰祠，禮祭曰祀。

○ 1.16.第十七卷

替善		他計反。《爾雅》：替，廢也。止也。替，滅也，謂滅絶也。

布剌拏		洛割反。或作補剌拏，此云滿，舊言富蘭那也。

𢤱戾		經中或作籠，同。祿公反。《三蒼》作悷，同。力計反。佷戾也。謂佷戾剛強也。

乖穆		又作睦，同。莫䡰反。睦，和也。《爾雅》：睦，敬也。厚也。

磽确		苦交反，下胡角、苦角二反。孟子曰：磽确，薄塉地也。《通俗文》：物堅鞕謂之磽确。地堅鞕則不宜五榖也。

果辣		《字苑》作𦳫，同。盧葛反。《通俗文》：辛甚曰辣。江南言辣，中國言辛。

後填		古文窴，同。徒堅反。《廣雅》：填，塞也。

○ 1.17.第十八卷

後皰		又作靤，同。蒲孝反。小腫起也。《說文》：皰，面生氣也。

溫誦		烏昆反。《論語》：溫故而知新。何晏曰：溫，尋也。鄭玄注《禮記》云：後時習之謂之溫。溫，煗也，取其義矣。背文曰誦。

三罰		扶發反。罪之小者曰罰。罰亦折伏也。

大娑羅		樹名也。是大富貴家義也。案西國大官貴大富兒弟皆呼爲娑羅也。

荷負		又作𣒍、何二形，同。胡歌、胡可二反。《小爾雅》：何、揭，擔也。何，任也。

被析		思歷反。析，分也。字從斤分木爲析，今俗作析皆從片。

底沙		丁禮反。舊言弗沙，此云明也。

赫弈		呼隔反，下餘石反。《小爾雅》作赫，燡明也。《廣雅》：赫奕，盛明也。字從大。燡音亦。

末度迦果		謨鉢反。舊云摩頭，此言美果也。

賃婆果		女鴆反。形如此土苦楝樹也。楝，音力見反。

馱都		徒餓反。謂堅實也。此亦如來體骨舍利之異名耳。

○ 1.18.第十九卷

藹羅筏拏		烏艾反。舊名伊羅鉢多羅，亦云㖶羅鉢多羅。伊羅，此云香。鉢多羅，此云葉。名香葉象。

○ 1.19.第二十卷

姬媵		居疑反，下餘證反。《漢書》：文帝母薄姬。如淳曰：姬，衆妾之總名也。姬亦女官也。秩比二千石，位次婕妤下。《左傳》：以媵秦穆姬。杜預曰：送女曰媵。媵，送也，寄也。《公羊傳》曰：媵者何？諸侯一國，則二國媵之，以姪娣從。《釋名》云：姪娣曰媵。媵，承也。承事適他也。今三品曰姬，五品曰媵是也。

緾壓		《周成難字》作䆘。䆘，桚也，同。於甲反。《蒼頡篇》云：壓，鎮也。苲也。桚，音祖曷反。

涌泛		今作汎，同。敷劍反。《廣雅》：泛泛，浮皃也。亦駃疾也。

漂激		匹遙反，下古狄反。浮吹曰漂，流急曰激。漂亦搖蕩也。

○ 1.20.第二十一卷

尤重		有周反。尤，甚也，亦多也，異也，過也。

防邏		力賀反。戍屬也。《韻略》云：邏謂循行非違也。遊兵以禦寇者也。

𧄼瞢		徒登反，下亡登反。《韻集》云：𧄼瞢，失臥極也。

○ 1.21.第二十二卷

一睫		《說文》作𥅴，《釋名》作，同。子葉反。目旁毛也。山東田睷里間音子及反。

有序		古文䦽，同。徐與反。次也，有次序也。《白虎通》曰：序者，序長幼也。

蓽豆		甫蜜反。人家亦種之，堪食用。爲澡豆，極佳也。

深駃		所吏反。《蒼頡篇》：駃，疾也。

悵望		敕亮反。《說文》：悵，望恨也。

蟲蛆		千餘反。《通俗文》：肉中蟲謂之蛆。《三蒼》：蠅乳肉中曰蛆也。

髖髀		又作臗，同。苦桓、苦昆二反。《埤蒼》：髖，尻也。《廣雅》：臗，豚也。下古文䠋，同。蒲米反。《說文》：股外也。北人用此音。又方尔反，江南行此音。或作䏶，俗字也。

一磔		古文㡯，同。知格反。《通俗文》：張申曰磔。《廣雅》：磔，張也，開也。

吠嵐婆		力含反。案舊經論中或作毗藍婆，或言旋藍婆，又作鞞嵐婆，或作隨藍婆，皆梵音之楚夏耳，此云迅猛風也。

○ 1.22.第二十三卷

循身		古文𢓈，同。似遵反。《爾雅》：率、循，自也。郭璞注云：爲循行也。循亦遍也。巡，歷也。

欽重		去金反。欽，敬也。《謚法》曰：威儀備悉曰欽。

披閱		餘說反。簡閱也。《小爾雅》云：閱，具也。具數於門中曰閱。

飲光部		梵言迦葉波。迦葉，此云光。波，此云飲。今依此間語名飲光。飲光有二義：一迦葉波，是上古仙人。此仙人身有光明，能飲餘光，令不復現。此羅漢是彼種，故因以名焉。云此人身作金色，常有光明，以閻浮檀金爲人，並此阿羅漢羅漢身光飲金人光不復現，故名飲光也。

臺觀		徒來反，下古玩反。《爾雅》：四方而高曰臺。又云：觀謂之闕。孫炎曰：宮門雙觀也。《釋名》云：觀者，於上觀望也。

○ 1.23.第二十四卷

憺怕		徒濫反，下匹白反。《說文》：憺，安。謂憺然安樂也。憺亦恬靜也。怕，靜也，無爲也。《子虛賦》云：怕兮無爲，憺兮自持也。

憍陣那		除吝反。舊云憍陳如，訛也。此云大器，是姓。阿若是名。亦云初智，以其最初悟無而得智本願也。

唯目		莫鹿反。目謂紀録也，亦條目也。

○ 1.24.第二十五卷

揩定		口駭反。《廣雅》：揩、模、品、式，法也。

雖蹶		又作𨇮，同。居月、巨月二反。《說文》：蹶，僵也。僵，仰臥也。

○ 1.25.第二十六卷

金礦		古文𥐫，同。古猛反。《說文》：磺，銅鐵璞也。

登祚		徂故反。祚，位也。《國語》云：天地之所祚。賈逵曰：祚，祿也。

○ 1.26.第二十七卷

那羅延		那羅，此翻爲人。延那，此云生本。謂人生本，即是大梵王也。外道謂一切人皆從梵王生，故名人生本也。

蟠結		蒲寒反。《禮記》：而蟠于地。鄭玄曰：蟠，委也。《廣雅》：蟠，曲也。迴也。《方言》「未昇天龍曰蟠龍」是也。

健馱梨		齊持咒女也。從國爲名。此女聲呼之也，男聲猶健陀羅國也。

伊剎尼		叉黠反。此云占，相觀察也。

曼馱多		莫槃反。此云我養，則頂生王之名也。

○ 1.27.第二十八卷

阿笈摩		渠葉反。此云敎法，亦言傳，謂展轉傳來相敎授也。

○ 1.28.第二十九卷

怨讎		視由反。憎惡怨憾曰讎。讎，對也。《爾雅》：讎，匹也。《春秋》「怨偶曰讎」是也。

青瘀		於慮反。《說文》：瘀，積血也。《廣雅》：瘀，病也。

由鄙		悲美反。鄙，惡也。《廣雅》：鄙、恥、羞，愧也。

依怙		胡古反。《爾雅》：怙，恃也。《韓詩》：無父何怙？怙，賴也。

爾焰		余贍反。此云所知。舊作爾炎，一也。

礭陳		《埤蒼》作塙，又作碻，同。苦學反。《廣雅》云：礭謂堅鞕牢固也。

儒童		而俱反。《說文》：儒，柔也。謂柔愞也。童，幼也，謂幼小也。梵言摩納縛迦。

頻毗娑羅		或言頻婆娑羅，亦云䓑沙王，一也。此云顏色端正，或云色像殊妙。又頻婆是刻木采畫等形像也。

婆拕梨		徒我反。是西方一類小棗名也。是苾茤從此爲名也。

頗勒具那		普何反。此十二月星名也。是人從此爲名。

伐蹉		粗何反。舊言婆蹉，則婆羅門姓也。

如牝		毗忍反。《說文》：畜母也。雌曰牝。《詩》云：雉鳴求其牝。非但畜也。

嗢底迦		烏沒反，下借音丁履反。人名也。

制怛羅		都達反。人名也。此正月星名。西國立名多此也。

普莎訶		蘇和反。普，咒聲也。莎訶，此云善說也。

拘櫞		俱禹反，下以專反。《廣志》云：似橘而大，如飯𥰠，可以浣濯漚葛紵也。今出番禺以南。縷切蜜漬爲糝，食之甚佳。𥰠音呂。番音潘。糝，音桑感反。

紫礦		古猛反。謂波羅奢樹汁滓也。其色甚赤，用染皮㲲。其樹至大，亦名甄叔迦，一物也。花大如斗，極赤，葉至堅肕。商人縫以爲袋名也。肕音刃。

時瓤		女良反。如瓜瓠中瓤瓣也。瓣，音蒲莧反。瓤，而羊反。

## 一切經音義卷第二十五—小乘

○ 1.阿毗達磨順正理論

○ 1.1.第一卷

嘉瑞		賈遐反，下時惴反。《爾雅》云：嘉，善也，美也。《蒼頡篇》：瑞，應也，信也。言有善美之德，即應之以信瑞也。

阿氏多		常尔反。此云無勝。舊言阿嗜多，或作阿逸多，皆訛也。是彌勒今生名也。

訕謗		所姦反。《蒼頡篇》云：訕，誹也。《廣雅》：訕謗，毀也。

漏泄		息列反。《廣雅》：泄，溢也。發也，亦漏也。

指鬘		莫班反。即央掘魔羅也。央掘，此云指。魔羅，此言鬘，或云結。斷人指結，相著爲鬘安頭上，故有此名。

烏盧頻螺迦葉波		此云木瓜林，在此下修道，因以名焉。迦葉波是姓，舊言優樓頻螺。《正法華經》云：上時迦葉兄弟三人居長者也。

唐攪		古卯反。唐，徒也。徒，空也。《字書》：攪，撓也。撓，音呼刀反。撓，擾也。《說文》：攪，亂也。

怛策迦		都達反，下初革反。龍名也。

扣撃		《說文》作敂，同。苦厚反。扣亦撃也。

愞耎		奴果反，下而兗反。《三蒼》：愞，弱也。《廣雅》：耎，柔也。

稱權		渠員反。《廣雅》：稱錘謂之㩲。㩲重也，知輕重也。字從手。

○ 1.2.第二卷

苕然		徒彫反。苕，遰也，遠也。遰，音徒計反。

瞿波洛迦		此云《牧牛經》也。

窣堵波		蘇沒反，下都古反。此云廟，或云墳，或言聚相，謂累石等高以爲相也。舊言藪斗波，或云偷婆，又言塔婆，皆方夏輕重耳。

○ 1.3.第六卷

晦冥		呼對反。《爾雅》云：霧謂之晦。言霧則天地交合，冥冥無所睹見也。劇霧則晝昏冥也。

雰霧		又作氛，同。敷雲反。《釋名》云：氛，粉也。潤氣著草木，因冷則色凝白若粉也。《爾雅》云：地氣發，天不應曰霧。霧，陰氣濕也。

廓清		口郭反。《爾雅》：廓，大也。

所頒		又作班，同。補姦反。《小爾雅》云：頒、敷，布也。《爾雅》：班、遍、賦，與也。

○ 1.4.第七卷

彈斥		徒干反，下鴟亦反。《廣雅》：彈，抨也。《漢書音義》曰：斥，不用也。亦疏遠也。斥，指也。抨，音普庚反。

眩曜		胡麵反。《廣雅》：眩、惑，亂也。曜、照，明也。

頑嚚		五鱞反，下魚巾反。《廣雅》：頑，鈍也。《蒼頡篇》：嚚，惡也。《左傳》：心不惻德義之經爲頑，口不道忠信之言曰嚚。

逞巳		丑井反。《說文》：逞，通也。《小爾雅》：逞，快也。《方言》：自關而東曰逞，江淮陳楚之間曰好也。

聰叡		以芮反。聰，聽微也。叡，智識也。又先知曰聰，深明曰叡。

方維		以隹反。《廣雅》：維，隅也。《淮南子》云「天有四維」是也。

○ 1.5.第八卷

躊躇		腸留反，下腸於反。《廣雅》：躊躇，猶豫也。躑躅也。

異生		梵言婆羅必栗託仡那。婆羅，此云愚。必栗託，此云異。仡那，此云生。應言愚異生。舊云小兒別生，亦言嬰愚凡夫，又作小兒凡夫，皆一義也。

○ 1.6.第九卷

躁動		又作趮，同。子到反。躁，擾也，不安靜也。《釋名》：躁，燥也。言物燥即動而飛揚也。

中庸		以鍾反。《廣雅》：中，平也。庸，和也。《小爾雅》云：庸，善也。謂平和善人也。

○ 1.7.第十卷

蚩笑		昌夷反。《小爾雅》云：蚩，戲也。《蒼頡篇》：蚩，輕侮也。笑，喜弄也。字從古㞢，即之字也。

褒貶		補高反，下碑儉反。案：褒，揚美也。貶，黜退也。

謀議		莫侯反。謀，論也。議，圖也。諮事爲謀，詳論曰議也。

敵論		徒的反。《廣雅》：敵、當，對也。《爾雅》：敵，匹也。

惶亂		胡光反。惶謂憂懼在心之皃也。《廣雅》：惶惶，懼也。《蒼頡篇》：惶，恐也。

寔多		是力反。《爾雅》：時、寔，是也。《說文》：寔，止也。

○ 1.8.第十一卷

貪軛		又作扼，同。烏革反。所以扼牛馬領者也。軛亦槅也。槅音革。

讁罰		都革反。《通俗文》：罰罪曰謫。謫，責也。亦罪過也。罰，折伏也。

瞢憒		莫崩反，下公內反。《三蒼》：瞢，不明也。憒，煩亂也。

我頃		丘穎反。《史記》：有頃，列侯問。案：有頃猶須臾之間，亦不久也。

忌憚		渠記反，下徒旦反。《廣雅》：忌、恐，畏也。憚、疑，難也。《說文》：忌，憎惡也。

顧眄		孤布反，下眠見反。《說文》：還視曰顧，邪視曰眄也。

○ 1.9.第十二卷

幖幟		俾遙反，下昌志反。《通俗文》：徽号曰幖，私記曰幟。字皆從巾，或從木作標，謂以木爲識，摽而記之，此亦兩通。

末奴沙		謨鉢反。亦言摩㝹沙。此云人。

魍魎		古文蝄蜽二形，同。亡強、力掌反。《說文》：蝄蜽，山川之精物也。《通俗文》：木石怪謂之魍魎也。

毗濕縛羯磨天		此云種種工業。案西國工巧者多祭此天也。

加趺		古遐反。《爾雅》：加，重也。今取其義，謂交足坐也。經中或作結交趺坐是也。山東言甲趺，江南言跘跨。跘，音平患反。跨，口瓜反。有從足作跏，文字所無也。

鄥陀夷		烏古反。人名也。此云出現義也。

○ 1.10.第十三卷

嬉戲		又作僖，同。虛之反。《說文》：僖，樂也。《蒼頡篇》：嬉戲，笑也。

汝曹		又作𣍘，同。自勞反。《史記》：十餘曹循之。《如淳》曰：曹，輩也。

毗瑟笯		奴故反。天名也。舊言毗紐天，亦言毗搜紐天，訛也。

○ 1.11.第十四卷

梯隥		都鄧反。《廣雅》：隥，履也。依之而上者也。字從阜。

室路迦		舊言輸盧迦，或云首盧迦，又言首盧柯。案西國數經之法皆以三十二字爲一室路迦，又多約凡夫作世間歌詠者也。此則《闡陀論》中之一數也。

○ 1.12.第十六卷

升陟		胝棘反。言進達之升曰陟。《詩》云：陟彼高崗。陟，登也。《爾雅》：陟，升也。謂登升之也。

痱癗		蒲罪反，下盧罪反。《字略》云：痱癗，小腫也。今取其義。

波沓波種		徒荅反。則婆羅門姓也。

○ 1.13.第十八卷

池沼		之遶反。《說文》：沼，池也。小池也。

命命鳥		梵言耆婆耆婆鳥也。

子息		思力反。兒子曰息。息者，氣在人身中所稟以生也。《東觀漢記》云「此蓋我子息」是也。今人出錢生子亦曰息，義一也。

○ 1.14.第十九卷

是疇		除留反。《楚辭》：誰可與乎匹疇？王逸曰：二人爲匹，四人爲疇。疇，類也，亦伴侶也。

乳醅		又作𨟷，同。匹迴反。謂末漉酒者也。言乳能成酪，醅能成酒也。

廣樹		籀文作尌，同。時注反。《廣雅》：樹，立也。凡置立皆曰樹。樹亦種殖也。

屢辯		力句反。《尚書》：屢省乃成。孔安國曰：屢，數也。

○ 1.15.第二十卷

持羂		又作罥，同。古犬、公縣二反。《聲類》云：罥，以繩係取鳥獸也。

挽出		古文輓，同。無遠反。《說文》：輓，引車也。

鄙俚		字體作𨛋，同。力子反。《說文》：五酇爲鄙。鄙，𨛋也。《蒼頡篇》：國之下邑曰𨛋。《漢書》：質而不𨛋。如淳曰：雖質猶不如閭里之鄙言也。鄙，猥陋也。《廣雅》：鄙、羞，恥也。酇音祖旦反，百家也。

尚年		市讓反。《蒼頡訓詁》云：尚，上也。猶盛年也。

衰耄		字體作𤸬，同。所龜反。《說文》：𤸬，減也，損也。《禮記》：年五十始𤸬。𤸬，懈也。下古文𠅸、耄二形，今作秏，同。莫報反。《禮記》：八十曰耄。耄謂惛忘也，闇亂也。

鳩摩羅設摩		此云童寂多，造詩詠者。

扇帙略		外道名也。造因明者，即毗婆沙中扇提羅外道是也。

○ 1.16.第二十一卷

無繁		扶袁反。《詩》云：正月繁霜。《傳》曰：繁，多盛。

水濯		徒角反。《說文》：濯，滌也。洒也。謂以水淨物曰濯也。

設支		舊言舍脂，此云能縛，謂女人若可愛，能生男子染著，通名設支。

○ 1.17.第二十二卷

荏苒		而甚反，下而琰反。言須臾也。

阿奴律陀		亦作𢫫，盧骨反。此云隨順義，人名也。

匡助		丘方反。《爾雅》：匡，正也。助，佐也。匡亦復也。

世羅烏波		烏古反。此云小石也。

屬斯		之欲反。屬，著也，亦連續也，適也。

○ 1.18.第二十三卷

師雨		于矩反。謂雨安居也。言師若干夏臘也。

童豎		殊庾反。謂侍人未冠者之名也。使通內外之命，以其無有禮，入出便疾也。

蟰蛸		音肅蕭。《爾雅》：蟰蛸，一名長踦。踦，音居蟻反。郭璞曰：小蜘蛛長腳者俗呼爲喜子。《詩》云「蟰蛸在戶」是也。

虹電		古文羾，同。胡公反。俗音絳。《爾雅音義》曰：雙出鮮盛者爲雄。雄曰虹。暗者爲雌。雌曰蜺。蜺，音五鷄反。《說文》：螮蝀，虹也。江東呼爲𩁹。《釋名》：虹，攻也。純陽攻陰氣也。螮音帝，蝀音董。

縛喝國		呼曷反。北臨縛蒭河。其國中有如來澡灌，可受一斗餘。衆色炫焴，金石難名。又有佛牙，又有佛掃帚，迦奢草作也。長二尺餘，圍七寸。其把雜寶飾之也。

波吒釐		力之反。亦云波吒梨耶，舊云巴連弗，訛也。是一花樹名，因此花樹以目城也。

○ 1.19.第二十四卷

尺蠖		烏郭反。《說文》：申屈蟲也。《爾雅》：蠖，尺蠖。一名步屈。宋地曰尋桑，吳人名桑𨶩。𨶩，音古合反。即桑蟲也。

阿泥律陀		舊言阿那律，或云阿㝹樓馱，亦言阿泥盧豆，皆一也。此云無滅，亦云如意。昔施辟支一食，於八十劫人天之中往來受樂，于今不滅，故云無滅。又所求如意，亦名如意，即甘露飯王之子佛堂弟也。

朋友		蒲崩反，下于久反。《說文》：同門曰朋，同志曰友。《廣雅》：友，親也。愛也。

方域		爲逼反。域，居也。《說文》：域，邦也。《周禮》：方域謂建邦國造都鄙制鄉邑也。

酷毒		口木反。謂暴虐也。《說文》：酷，急也。甚也。《白虎通》曰：酷，極也。敎令窮極也。

冀除		又作覬，同。羇致反。《小爾雅》云：覬，望也。

飄鼓		匹遙反，下公戶反。飄，吹也。鼓，動也。案凡動物皆謂之鼓也。

○ 1.20.第二十五卷

師徒		達胡反。徒，類也。《莊子》云：孔丘之徒。司馬彪曰：徒，弟子也。

仁孝		而親反。愛人以及物曰仁，上下相親曰仁，貴賢親親曰仁，煞身成人曰仁。《爾雅》：善父母爲孝。《謚法》曰：慈愛忘勞曰孝，從命不違曰孝。

承稟		鄙錦反。稟，受也。

○ 1.21.第二十六卷

苟欲		公厚反。《廣雅》：苟，且也。亦誠也。

言詞		魚鞬反，下似資反。直言曰言，言己事也。答述爲語，爲人說也。《禮記》「三年之喪，言而不語」是也。言亦云也，發端也。《說文》：詞者，意內而言外也。亦審言語也。

○ 1.22.第二十七卷

啚度		案《詔定古文書》圖、啚二形，同。達胡反，下徒各反。《廣雅》：啚，度也。議也，亦計也。度，量也。

每言		莫載反。《三蒼》：每，非一定之辭也。每亦數也。

蚩誚		才笑反。誚謂嬈弄譏責也，亦訶也。

○ 1.23.第二十八卷

紉繩		女珍反。《字林》云：單繩曰紉。紉，索也。

瀑流		蒲報反。《蒼頡解詰詁》云：瀑，水濆起也。

婆歰波言		所立反。此云氣，謂霧氣等也。

○ 1.24.第二十九卷

爲杖		直亮反。杖猶據也。亦扙，託也。

○ 1.25.第三十卷

染污		紆剉、烏故二反。《字書》：污，塗也。《字林》：污，穢也。

咀嚼		又作齟，同。才與反，下慈藥反。含味也。咀，齟也。《通俗文》：咀齧曰嚼也。

津液		子鄰反，下夷石反。《三蒼》：津液，汁也。《說文》：液，津潤也。《廣雅》：滋，液也。潤澤也。

誠言		市盈反。《廣雅》：誠，實也。《說文》：誠，信也。敬也。

乍可		仕嫁反。《廣雅》：乍，暫也。《蒼頡篇》：乍，兩辭也。

齊心		昨迷反。《說文》：毗齊、人齊也。字從肉。毗，音蒲迷反。

譏刺		居衣反，下又作𧧒，同，且漬反。《廣雅》：譏，刺也。《說文》：譏，誹也。

數瞚		又作瞬，同。尸閏反。《說文》：瞚，目開閉數搖也。

○ 1.26.第三十一卷

畟方		楚力反。謂正方也。

開闢		脾亦反。《說文》：闢，開也。

關閉		補結、補計二反。《說文》：𨶩門也。《廣雅》：閉，塞也。守也。或作閇，俗字也。

荼毒		達胡反。廣雅：荼、毒，痛也。亦行惡也。

重壘		又作垒，同。力癸反。壘亦重也。

拼量		補莖反。謂彈繩墨曰拼。江南名抨，音普庚反。

尋穌		息胡反。穌，活也。《小爾雅》云：死而復生謂之穌。穌，寤也。

柤瀨		仕加反，下力艾反。《通俗文》：刈餘曰祖。《廣雅》：祖，距也。《詩》云「如彼棲柤」是也。

䶧足		又作齩，同。五狡反。䶧，齧也。關中行此音。又下狡反，江南行此音。

䶗頸		《字林》：丘加反，下居井反。言以口䶗也。大齧也。今以手也。頸，項前也。

擘胂		補麥反，下矧人反。當脊肉曰胂也。擘，分裂也。

攫腹		九縛、居碧二反。《說文》：攫，爪持也。《通俗文》：手把曰攫。《蒼頡篇》：攫，搏也。獸窮則攫是也。

掐心		他勞反。《說文》：掐，捾也。捾，一活反。中國言掐，江南言挑。音土彫反。

鑱刺		仕衫反，下七亦反。《說文》：鑱，銳也。

漉諸		或作𣿍，同。力木反。水下皃也。

嗢鉢羅		烏沒反。此云黛花。舊言優鉢羅，或云漚鉢羅，訛也。

鉢特摩		徒得反。此云赤蓮花。舊言波頭摩，或云鉢曇摩，皆訛也。

凄勁		且奚反，下居政反。《詩》云：凄其以風。《傳》曰：凄，寒風也。勁，切急也。

屯聚		徒昆反。《廣雅》：屯，㝡也。㝡，音才句反。

殭鞕		居良反，下魚更反。《字略》云：死不朽曰彊。物堅曰鞕。

緊捺落		奴葛反。此云是人非人，歌神也，頭作馬頭。舊言緊那羅，或作真陀羅，皆訛也。

炬鍼		其呂反，下《聲類》今作針，同。支諶反。束火曰炬，縫衣曰針。

空歐		又作嘔，同。於口反。歐，吐也。《釋名》云：歐，傴也。將有所吐脊曲傴也。

毒脪		又作㾙、𤴾二形，同。火靳反。江南言脪腫。《說文》：肉反出也。

鬼胭		又作咽，同。一千反。胭，喉也。北人名頸爲胭也。

㓟䍤		音皮，下又作沛，同。子禮反。《廣雅》：㓟，剝也。䍤，漉也。謂搦出汁也。

饗受		又作享，同。虛仰反。歆，享也。謂神食氣也，亦獻也。歆，虛音反。

俱臻		側巾反。《爾雅》：臻，至也。

歡娛		《字詁》古文虞，今作娛，同。疑區反。《說文》：娛，樂也。言皆娛樂也。

○ 1.27.第三十二卷

烏施羅末		草名也。形如此土細辛，其體極冷。

剋勝		又作克，同。口得反。《字林》：剋，能也。剋亦勝也。

林藤		徒登反。《廣雅》：藤，藟也。今呼如葛蔓莚者爲藤。

率土		所律反。《爾雅》：率，自也，循也。

○ 1.28.第三十三卷

夷悅		余之反。《說文》：夷，平也。亦明也，常也。悅，樂也。

所瀹		又作爚、鬻、汋三形，同。臾㣿反。《通俗文》：以湯煮物曰瀹。《廣雅》：瀹，湯也。謂湯內出之也。江東呼瀹爲煠。煠，音助甲反。

不肖		私妙反。《小爾雅》：不肖，不似也。言骨肉不似其先，故曰不肖，謂儜惡之類也。字從肉小聲。

厭禱		於冉反，下都導反。《字苑》：厭，眠內不祥也。伏合人心曰厭。《說文》：告事求請曰禱。謂請於鬼神也。

製作		之世反。製，裁製也，制斷之也。《說文》作制。

菴沒羅		舊言菴磨羅，亦作阿摩勒，皆訛也。葉如小棗，果如胡桃，其味酸而且甜，堪入藥分。

主宰		祖待反。《禮記》：宰夫爲獻主。謂主膳食之官也。

擅立		市戰反。《廣雅》：擅，專也。專己自爲也。

專己		之緣反。專猶自是也。專，壹也，任也。

○ 1.29.第三十四卷

屋宇		古文㝢，籀文𢉠，同。于甫反。《說文》：宇，屋邊檐也。《釋名》云：宇，羽也。如鳥羽翼自覆蔽也。於國則四垂爲宇。

人捦		又作鈙、㯲二形。《釋名》作，同。巨金反。捦，急持也。持匈也。

捶撻		又作箠，同。之蘂反，下古文𢻏，同。他達反。《廣雅》：捶、撻，擊也。

壃界		居良反。壃，境也，亦界也。《爾雅》：畺，垂也。僵場在外垂也。

摸放		又作摹，同。莫胡反。《小爾雅》：摸，法也。謂規形曰摸，亦掩取象也。

○ 1.30.第三十五卷

評論		皮柄反。《字書》：評，訂也。訂，平議也。訂，音唐頂反。

爲挫		祖臥反。《說文》：挫，摧也。謂折其鋒也。挫，折也。

匈襟		居吟反。《說文》：襟，衽也。《聲類》云：交領者也。

怳忽		虛往反。《漢書音義》曰：怳忽，眼亂也。似有無也，虛妄見也。

○ 1.31.第三十七卷

耶舍		此云譽，謂名譽也。

蘇陀夷		舊言須陀耶，此云共起。

大生主		舊言摩訶波闍，翻爲大愛道者是也。

迄今		虛訖反。《爾雅》：迄，至也。

无乏		扶法反。暫無名乏。乏，闕少也。反可爲叵，反正爲乏字意也。

○ 1.32.第三十八卷

婆雌子部		婆音蒲賀反。此云犢子部，舊名跋私弗多羅，上古仙人名。跋私，其母是此仙人種，故姓跋私。有羅漢是此女人之子，從母作名，說一切有部中出也。

矩摩邏多		俱禹反。亦作鳩摩，此云童首，謂諸童子中爲上首也。

嗢多羅僧		烏沒反。舊言鬱多羅，亦云郁多羅，此云上首衣，此謂常著衣中最在上也。

喬荅彌		舊言憍曇彌，或作瞿夷，訛也。此云女。《十二遊經》云明女。

博戲		古文簙，同。補莫反。《方言》：博或謂之棊。《說文》：簙，局戲也。六箸十二棊。古者烏曹作簙，簙亦箸名也。

麴糱		魚列反。《說文》：牙米也。謂漬榖麥等生牙者也。

醖釀		於問反，下女亮反。《說文》：醖，作酒曰釀。酒母也。釀，投也。

○ 1.33.第三十九卷

謗讟		徒木反。《左傳》：民無謗讟。杜預曰：讟，誹也。《廣雅》：讟，惡也。《方言》：讟，痛也。

深𠍴		古文作㥶、𨓲二形，籀文作諐，今作愆，同。去連反。《說文》：𠍴，過也。失也。

○ 1.34.第四十卷

山澤		直格反。水聚曰澤。《釋名》云：兗州人謂澤爲掌，言水亭處如掌中也。

○ 1.35.第四十一卷

媒媾		孤候反。《白虎通》曰：媾，厚也。重婚曰媾。

無辜		古胡反。《爾雅》：辜，罪也。

扼捥		又作槅，同。於責反。《說文》：扼，把也。盈手曰扼。《廣雅》：扼，持也。《史記》：扼捥以言是。

用暢		敕亮反。《廣雅》：暢，達也。明也。

揮刀		許歸反。《說文》：揮，奮也。振訊也。

吸水		古文噏、歙二形，同。羲及反。《廣雅》：吸，飲也。氣息引入也。

○ 1.36.第四十二卷

呪詛		又作祝。《說文》作詶，同。之授反。詶，詛也。下古文𥛜，同。側據反。《釋名》云：祝屬也，以善惡之辭相屬著也。詛，阻也。謂使人行事阻限於言也。

○ 1.37.1第四十三卷

迦栗沙鉢拏		又作迦理沙般拏。拏，音女家反。鉢拏，此云銅錢。十六鉢拏爲一迦梨沙鉢拏。

陋訥		古文吶，同。奴骨反。陋，醜猥也，亦小也。訥，遲鈍也。《說文》：訥，難也。

室利毱多		此云吉祥護。舊言尸利毱多，訛也。

○ 1.37.2第四十四卷

梅怛麗藥		都達反。此云慈，即舊云慈氏者也。慈有二因緣，一值慈佛發心，二初得慈心，三昧因以名焉。言彌勒，或云梅任梨，並訛也。

罕聞		呼旱反。罕，希也。《爾雅》：希、寡、尠，罕也。字從干從𠕀。

○ 1.38.第四十五卷

拘枳羅鳥		居尔反。或作拘耆羅，此云好聲鳥也。

○ 1.39.第四十六卷

客館		又作舘，同。古玩反。客舍也。《周禮》：五十里有館。館有委積，以待朝聘之客也。

那地迦城		此云鳴，或云河主，城名也。

郡市迦林		此云粗布袋，林名也。

藍博迦經		此言作動經。

○ 1.40.第四十八卷

珊若娑病		桑干反。此云廢風病，一發不起者也。

寶玩		古文貦，同。五喚反。《字林》：玩，弄也。《廣雅》：玩，好也。

○ 1.41.第五十一卷

愚戇		都絳反。《說文》：愚，癡也。戅，愚鈍也。

於塊		古文凷，同。苦對反。凷，結土也，土塊也。

愚蒙		又作𥉕，同。莫公反。蒙謂蒙覆不明也，闇昧無知也。

○ 1.42.第五十二卷

名鑒		又作鑑，同。古鑱反。《廣雅》：鑒、炤，燿也。鑒所以察形也。

詭設		居毀反。詐不實也，亦相欺也。

誇誕		苦華反，下徒亶反。《通俗文》：自矜曰誇。《謚法》曰：華而無實曰誇。誕，謾也，欺也，不實也，大也。

○ 1.43.第五十三卷

憩無		又作愒，《蒼頡篇》作𢠾，同。祛例反。《爾雅》：憩，息也。

鑽燧		又作鐆，同。辭醉反。火母也。《論語》「鑽燧取火」是也。《世本》：造火者燧人。因以名也。

波濤		徒勞反。《三蒼》：大波爲濤也。

伺求		湑慈、先吏二反。《字林》：伺，候也。伺，察也。

○ 1.44.第五十四卷

熙怡		虛之反，下與之反。《說文》：熙怡，和悅也。《方言》：怡，喜也。湘潭之間曰紛熙，或云熙怡。

躭話		籀文作譮，古文作𦧵、䛋二形，同。胡快反。《聲類》云：話，訛言也。《廣雅》：話，調也。謂調戲也。

很戾		胡墾反，下力計反。很，違也。戾，曲也。字從彳艮聲。

狻猊		先桓反，下五奚反。即師子也。出西域。《爾雅》：狻猊如虥貓，食虎豹。《穆天子傳》「狻猊走五百里」是也。虥，音仕板反。

眵垢		充尸反。《說文》：𧂝兜眵。𧂝，音莫結反。

齘齒		下界反。《說文》：齒相切也。《三蒼》：鳴齒也。

身矬		才戈反。《廣雅》：矬，短也。《通俗文》：侏儒曰矬也。

誇衒		古文眩、𧗳二形，同。胡麵、公縣二反。《說文》：行且賣也。

殉名		辭俊反。《蒼頡篇》：殉，求也。《廣雅》：珣，營也。

抆拭		武粉反，下舒翼反。《廣雅》：抆，拭也。振也。《爾雅》：拭，清也。言抆拭所以爲清絜也。

○ 1.45.第五十五卷

侮蔑		古文㑄，同。亡府反。《廣雅》：侮，輕也。《說文》：侮，㑥也。謂輕㑥也。

○ 1.46.第五十七卷

俱祉羅		敕里反。舊言摩訶俱絺羅，此云大膝。膝骨大故也，即舍利子舅長爪梵志也。

○ 1.47.第五十八卷

屏氣		俾領反。屏，蔽也，隱也，藏也。

脇尊者		虛業反。即《付法藏》中波奢比丘常坐者也。此人曾生脇不著地，因以名焉。

○ 1.48.第五十九卷

規度		又作頍，同。九吹反，下徒各反。規，求也，計也。規摸也。《世本》：倕作規矩。規，圓也。矩，方也。字從夫從見，言丈夫之見必合規矩。

洄澓		胡瓌反，下扶福反。《三蒼》：洄，水轉也。澓亦迴水深也。

狎惡		古文𧆥，同。胡甲反。狎，近也。《廣雅》：狎，習也。謂近而狎之，習而行之也。

薄矩羅		俱禹反。舊言薄俱羅，此云善容。持一不煞戒得五不死者也。

涎洟		諸書作㳄、㵪、唌、𣼞四形，同。詳延反。《字林》：慕欲口液也。亦小兒唾也。

班駮		又作辦，同。補蠻反。《蒼頡篇》：班，文章也。雜色爲班也。

黧黯		力奚反，下於斬反。《通俗文》：班黑謂之䵩黯。

笑睇		徒計反。《纂文》：顧視曰睇。睇亦傾視也。《禮記》：「不能睇視」是也。

憺怕		徒濫反，下匹白反。《說文》：憺，安也。怕，靜也。又亦無爲自得也。

○ 1.49.第六十卷

㰆囊		《埤蒼》作𩏄，《東觀漢記》作排，同。皮拜反。冶家用吹火令熾者也。

剩辯		食證反。剩猶因也。

脛踝		古文踁，同。胡定反。《字林》：腳胻也。《釋名》：脛，莖也。直而長如物莖也。

一尋		似林反。《小爾雅》云：四尺爲仞，倍仞曰尋，倍尋曰常。《方言》：尋，長也。

唯局		衢玉反。促也。《小爾雅》：局，近也。《爾雅》：局，分也。部分也。字從口在尸下。

○ 1.50.第六十二卷

可厠		測冀反。《廣雅》：厠，間也。《蒼頡篇》：厠，次也。雜也。

○ 1.51.第六十六卷

嗢達洛迦曷邏摩		此云極喜。

考量		枯老反。考謂質覈之也。考，挍也。

○ 1.52.第六十七卷

魑魅		又作离、螭二形，同。敕知反，下又作𩲐、𩲝二形，同。莫冀反。《說文》：老物精也。《通俗文》：山澤怪謂之魑𩲝。

沖虛		《說文》作盅，同。除隆反。《字書》：沖，虛也。中也。

○ 1.53.第六十八卷

自刎		古文歾，同。亡粉反。《字略》云：斷首曰刎。刎，割也。《通俗文》：自刻曰刎也。

庸愚		臾鍾反。庸謂常。愚，常矩者也。

○ 1.54.第六十九卷

巨富		其呂反。《小爾雅》：巨，大也。《方言》：齊魯之間謂大爲巨。

匪宜		趺斐反。《詩》云：匪來貿絲。《傳》曰：匪，非也。

傳藥		方務反。附也，謂塗附也。《方言》「凡欲藥傅藥而毒剌」是也。

萌牙		古文氓，同。麥耕反。《廣雅》：萌，始也。萌亦冥昧皃也。

○ 1.55.第七十卷

眇然		亡紹反。眇眇，遠也，亦深大也。

稽遅		古奚反。《說文》：留止曰稽。

○ 1.56.第七十三卷

朅地羅		去謁反。舊言佉陀羅，木名也。

○ 1.57.第七十四卷

孳産		子思反。《方言》：東楚之間凡人畜乳而雙産謂之釐孳。下所限反。生其種曰産。《說文》：産，生也。

朝貢		古弄反。貢，廌也。《廣雅》：貢，上也。

○ 1.58.第七十五卷

貿易		莫侯反。《小爾雅》云：貿、交，易也。《三蒼》：貿，換易也。

擯黜		又作絀，同。恥律反。《廣雅》：黜，去也。亦放也，退也。

驍健		古堯反。《廣雅》：驍亦健也。勇急也。《說文》：良馬駿名也。

懷孕		古文𣎜，同。移證反。含實曰孕。《三蒼》：孕，懷子也。《廣雅》：孕，㑗也。字從子從乃。

○ 1.59.第七十六卷

火蝩		之容反。今江北通謂螽蝗之類曰蝩，亦曰簸蝩，一名螽蟴，一名蚣蝑，俗名舂黍。蚣，音思容反。蝑，音思與反。

逝多		時制反。此云戰勝，是俱薩羅國波斯匿王之子也。太子誕生之日，王破賊軍，內宮聞奏，因以名也。舊云祇陀，或云栘多，亦言祇洹，皆訛也。栘，音是奚反。

○ 1.60.第七十八卷

嬈亂		《三蒼》：乃了反。嬈，擾也，弄也，謂嬈亂戲弄也。

○ 1.61.第七十九卷

砂磧		七亦反。水中沙灘也。《說文》：水渚有石曰磧。灘，音他丹反。

○ 1.62.第八十卷

奢侈		昌是反。侈亦奢泰也。

痆斯		女黠反。國名也。舊言波羅奈國也。

僕隸		蒲卜反，下力計反。《廣雅》：僮、僕、役，使也。僕，附也，附從於人也。《周禮》：男子入于罪隸。鄭衆曰：隸，奴也。賤也，役也。

求晴		又作暒、夝二形，同。自盈反。《聲類》云：雨止曰晴。晴亦精明也。

〔全文完〕

