#中華經典古籍精校
#下載最新版本，請訪問: https://github.com/bgc2017/chtxt
#如果您發現錯字、脫字、衍字，請反饋至: https://github.com/bgc2017/chtxt/issues
#創建日期: 2021/02/16
#更新日期: 2021/02/18

# 大廣益會玉篇 〔南朝梁〕顾野王 撰〔宋〕陳彭年 重修

一	於逸切。《說文》曰：惟初太始，道立於一，造分天地，化成萬物。《道德經》云：昔之得一者，天得一以淸，地得一以寧，神得一以靈，谷得一以盈，萬物得一以生。侯王得一以爲天下正。王弼曰：一者，𢿙之始也。物之極也。又同也。少也。初也。或作壹。
弌	古文一。
天	他前切。《說文》曰：天，顚也。至髙無上。从一、大。《爾雅》曰：春爲蒼天，夏爲昊天，秋爲旻天，冬爲上天。《詩·傳》云：尊而君之，則稱皇天，元氣廣大，則稱昊天，仁覆閔下，則稱旻天，自上降監，則稱上天，據遠視之蒼蒼然，則稱蒼天。《吕氏春秋》云：天有九野，東方蒼，東南方陽，南方炎，西南方朱，西方顥，西北方幽，北方玄東，北方變，中央鈞。《太玄經》曰：九天，一爲中，二爲羨，三爲從，四爲更，五爲睟，六爲廓，七爲減，八爲沈，九爲成。《釋名》曰：天，豫、司、兖、冀以舌腹言之，天，顯也。在上，髙顯也。青、徐以舌頭言之，天，坦也。坦然髙而遠也。
𠀡	古文天。
𠀘	古文天。
元	五𡋡切。《說文》曰：元，始也。《易》曰：元者，善之長也。《春秋傳》曰：狄人歸其元。元，首也。《韓詩》曰：元，長也。《公羊傳》曰：元年春者何？君之始年也。何休云：變一言元。元者，氣也。《左氏傳》注曰：凡人君即位，欲其體元以居正，故不言一年一月也。《漢書》曰：勸元元。師古曰：元元，善意。
丕	普邳切。《虞書》曰：嘉乃丕績。孔安國曰：丕，大也。或作㔻。
吏	力致切。《說文》曰：治人者也。《夏書》曰：天吏逸德，烈于猛火。《周禮》：八則，三曰廢置以馭其吏。《左氏傳》曰：王使委於三吏。杜預曰：三吏，三公也。《禮記》曰：五官之長曰伯，其𢷤於天子也。曰天子之吏。
𠆣	竹瓦切。
上	市讓切。《說文》云：髙也。又居也。《易》曰：本乎天者，親上。《虞書》曰：正月上日。孔安國曰：上日，朔日也。《老子》曰：太上，下知有之。王弼曰：太上，大人也。《漢書》云：望於太上。如淳曰：太上，猶天子也。又市掌切。登也。𦫵也。
丄	古文上。
帝	丁計切。《說文》云：諦也。王天下之號也。《爾雅》曰：君也。《白虎通》曰：德合天者稱帝。《商書》云：惟皇上帝。孔安國曰：上帝，天帝也。《周禮》曰：兆五帝於四郊。鄭玄曰：五帝。蒼曰靈威仰，太昊食焉；赤曰赤熛怒，炎帝食焉；黃曰含樞紐，黃帝食焉。白曰白招拒，少昊食焉；黒曰汁光紀，顓頊食焉。
𢂇	古文帝。
旁	步郎切。旁猶側也。邊也。非一方也。《說文》作㫄，溥也。
雱	籀文旁。
𣃟	古文旁。
𣃙	古文旁。
下	何雅切。《易》曰：化成天下。下者，對上之稱也。《說文》曰：底也。《詩》云：下武維周。箋云：下，猶後也。《禮記》曰：揖讓而𦫵，下而飮。鄭玄曰：下，降也。杜預注《左傳》云：下，猶賤也。《爾雅》曰：下，落也。又何稼切。行下也。《易》曰：以貴下賤是也。
示	時至切。《說文》云：天垂象，見吉凶，所以示人也。《易》曰：夫乾，確然示人，易矣，夫坤，隤然示人，𥳑矣。示者，語也。以事告人曰示也。
𡭕	古文示。
神	市人切。神祇。《說文》曰：天神，引出萬物者也。《夏書》曰：乃聖乃神。孔安國云：聖，無所不通，神，妙無方。《易》曰：隂陽不測之謂神。王弼云：神也者，變化之極。《大戴禮》云：陽之精氣曰神，隂之精氣曰靈。《爾雅》云：神，重也。治也。愼也。《廣雅》云：神，𢎞也。
祇	巨支切。地之神也。《易》曰：無祇悔。韓康伯云：祇，大也。《周禮》亦作示。
齋	側皆切。《易》曰：聖人以此齋戒。韓康伯曰：洗心曰齋，防患曰戒。又敬也。
𪗒	籀文齋。
祕	悲冀切。《說文》云：神也。《廣雅》曰：勞也。蜜也。藏也。
祗	諸時切。敬也。俗作𥘢。
祭	子滯切。薦也。祭祀也。又側界切。周大夫邑名。
䃾	必利切。《說文》云：以豚祠司命也。
祀	徐里切。《周書》：八政，三曰祀。《爾雅》云：祭也。又年也。
禩	同祀。
祏	殊亦切。廟主石室也。
禋	於神切。敬也。《說文》絜祀也。一曰精意以亨爲禋。
𥛛	同禋。
祡	仕佳切。《說文》云：燒祡樊燎以祭天神。亦作柴。《爾雅》曰：祭天曰燔柴。
𥚨	古文祡。
祖	子古切。父之父也。道祭也。始也。
𥛱	布庚切。祭。《說文》曰：門内祭先祖，所以徬徨也。亦作𥛻。
祊	同𥛱。
祠	似司切。《公羊傳》云：春祭曰祠。祠猶食也。
礿	餘灼切。《公羊傳》云：夏祭曰礿。
禴	同礿。
祫	何夾切。合祭也。
禘	徒計切。大祭也。諦也。
祜	胡古切。《詩》云：受天之祜。箋云：祜，福也。
福	方伏切。禄命也。《說文》：祐也。
禧	許其切。福也。
祐	于救切。助也。《易》曰：自天祐之，吉無不利。或作佑。
祺	巨基切。吉也。又徵祥也。
禥	籀文祺。
禄	音鹿。賞賜也。又福禄也。
禛	之仁切。以眞受福也。
祉	丑理切。福也。
禔	之移切。福也。安也。又音匙。
祥	似羊切。妖怪也。又福也。善也。
禎	音貞。吉祥也。
禠	息離切。福也。
禨	居衣切。祥也。
祪	居毀切。毀廟之祖也。
禰	年禮切。父廟也。
𥙄	同禰。
祰	口老、公䔍二切。禱也，告祭也。
祼	古換切。祼鬯，吿神也。
䄂	恥霤切。古文𥛅。
祝	之六切。祭詞也。
祈	巨衣切。禱也。報也。吿也。
禷	力季切。祭也。《爾雅》曰：是禷是禡，師祭也。或作𦝭。
禱	丁老切。請也。謝也。求福也。
𥜹	籀文禱。
𥛈	古文禱。
䄟	昌芮切。𢿙祭也。重祭也。又此芮切。
禮	力底切。體也。理也。
礼	古文禮。
祔	扶付切。視也。合葬也。
𥛅	除𩅸切。祝𥛅也。又力救切。
社	市者切。土地神主也。
𥙲	古文社。
禖	莫回切。求子祭。
禪	市戰切。祭名，又市然切。靜也。
禜	音詠。風雨不時。祭名。
䄆	胡括切。《說文》云：祀也。又法也。
禳	而羊切。卻變異也。
禬	胡外、古外二切。除災害也。㑹福祭也。
禕	於宜切。美皃。又歎辝。
禦	魚舉切。禁也。又當也。
祴	古來切。祴，夏樂章名。
禶	昨坦切。祭也。
𥜲	古典切。祇也。
禡	莫駕切。師祭也。又馬上祭也。
祳	時忍切。祭社生肉也。俎實也。
祾	力矜、力登二切。祭名，神靈之威福也。
祚	才故切。禄也。保也。
祱	始𨦣切。《博雅》云：祭也。
祽	子内切。祭名。
䄛	力侯切。飮食祭也。冀州八月，楚俗二月。亦作膢，從簍亦同。
䄍	仕駕切。報祭也。古之臘曰䄍。亦作蜡。
禂	丁道切。馬祭也。
祧	他幺切。遠廟也。
𥜔	古文祧。
禓	與章、書羊二切。強鬼也。道上祭也。
祲	子鴆切。《周禮》有㫝祲。鄭玄曰：祲，隂陽氣相侵，漸成祥者。《左氏傅》曰：吾見赤黒之祲。杜預曰：妖氣也。
禊	胡計切。《史記》云：漢武帝禊霸上。徐廣曰：三月上巳，臨水祓除，謂之禊也。
禍	胡果切。害也。神不福也。
𥚁	同禍。
𥚩	私吕切。祭具也。
祟	思遂切。神禍也。
𥜱	籀文祟。
𥛜	側慮切。祝也。亦作詛。
祙	音媚。即鬼魅也。
禁	記鴆切。止也。錮也。又記林切。
禲	音厲。無後鬼也。鬼有所歸，乃不爲禲。
祅	於驕切。天反時爲災。地反物爲祅。《說文》作䄏。
禫	徒感切。祭名也。《說文》曰：除服祭也。
祩	之俞切。呪詛也。又音注。
䄤	力大切。墮壞也。
祤	于矩切。祋祤。縣名。在馮翊。又音詡。
䄐	丘倦切。祀也。
䄌	竹芮切。祭名。亦作醊。
𥙮	思淺切。秋田祭也。与獮同。
䄃	於畺切。禍也。古文殃。
礽	而凌切。福也。又就也。亦作仍。
𥛲	子誚切。祭名。或作醮。
𥛰	力弔切。与𤊽同。
䄉	音俄，盛皃。或作娥。
𥜃	音亦。祭之明日。又祭，殷曰肜，周曰𥜃。亦作繹。
𥙰	市救切。久年也。
禗	息兹切。不安也。欲去意也。
祘	蘇換切。明視也。
禉	以久、以州二切。燎也。祡祭天也。
䄎	乞喜切。好貌。
𥛳	欣居切。耗鬼也。與魖同。
𥜚	於栁切。福也。
祣	力煑切。祭名。《論語》作旅。
䄄	音因，成就也。
𥜒	於琰切。𥜒禳也。
䃽	質夷切。福也。
䄅	居倦切。祭名也。本作飬。
䄁	翌制切。祭也。
𥛯	古穴切。不祥也。
𥛚	丑歷切。福也。
𥙎	莫伯切。神也。
䃿	方無切。祭䟽也。
䄓	戸光切。䄘䄓祭也。
䄜	力之切。福祥也。
𥜰	所宜切。祭名。
禯	尼龍切。厚祭也。
𥙬	所交切。祜也。
𥚬	徒勞切。福也。
禑	音吳，福也。
䄝	丑江切。祭壇不毀也。
禟	徒郎切。祐也。
𥜴	去言切。祭也。
祌	音仲，神也。
禭	詞類切。祭名。
𥛝	符容切。神名。
䄚	才刀切。豕祭也。
祆	阿憐切。胡神也。
祻	音固，祭也。
𥘬	音弗，除殃祭也。
禚	之若切。齊地名。
祦	音吳福也。
𥛟	匹角切，久视。
𥛘	音畢，竈上祭也。
祓	孚物切。除災求福也。又方吠切。福也。
二	而至切。《說文》曰：地之𢿙也。《易》曰：天一地二。
弍	古文二。
𢘆	何登切。常也。《易》曰：𢘆，久也。
𢛢	同𢘆。
𠄨	古文𢘆。
𠄢	思縁切。求𠄢也。今宣從亘同。
亟	居力切。急也。疾也。又丘致切。𢿙也。
亝	徂兮切。古文齊。
竺	丁沃切。厚也。又音竹。
亖	古文四。
凡	扶嚴切。凡，計𢿙也。又非一也。《說文》云：最括也。《廣雅》云：輕也。皆也。
𠄱	弋之切。陽氣也。
𠄿	音圍。
𠄰	力擣切。古文老。
三	思甘切。《說文》云：天地人之道也。《老子》曰：道生一。一生二。二生三。三生萬物。
弎	古文三。
王	禹方切。《說文》云：天下所歸往也。董仲舒曰：古之造文者。三晝而連其中謂之王。三者。天地人也。而參通之者。王也。孔子曰：一貫三爲王，蔡邕《獨斷》云：皇子爲王。
𠙻	古文王。
皇	胡光切。大也。匡也。《爾雅》云：君也。《論語》曰：皇皇后帝。注謂：大夫帝也。《儀禮》：賔入門。皇自莊盛也。
𦤍	古文皇。
閏	如舜切。閏，餘也。《說文》云：餘分之月。五歳再閏。告朔之禮。天子居宗廟。閏月居門中。《周禮》云：閏月，詔王居門終月。
玉	魚録切。《禮記》曰：君子比德於玉焉。温潤而澤。仁也。縝密以栗。知也。廉而不劌。義也。垂之如隊。禮也。叩之，其聲清越而長，其終詘然，樂也。瑕不揜瑜。瑜不揜瑕。忠也。孚筠旁達。信也。氣如白虹。天也。精神見于山川。地也。圭璋特達。德也。故君子貴之也。
𤣪	古文玉。
玊	欣救、思六二切。玉工也。亦姓也。
璙	力弔、力小二切。玉名。
瓘	古喚切。玉名。
璥	居影切。玉名。
琠	他典切。玉名。
𤩴	古文琠。
玘	去里切。玉名。
瓕	弭規切。玉名。
𤫕	奴刀切。玉名。
𤩚	郎敵切。玉名。
瑾	奇鎭切。瑾瑜，美玉也。
瑜	弋朱切。瑜玉不揜瑕，玉中美也。《禮記》：丗子佩瑜玉也。
璵	弋居切。璵璠，美玉皃。
璠	方袁、房袁二切。美玉皃。
玒	古邦、古紅二切。玉名。
璐	力故切。美玉也。
瓊	渠營切。《說文》云：赤玉也。《莊子》云：積石爲樹名曰瓊枝，其髙一百二十仞，大三十圍，以琅玕爲之寳。
璚	同瓊。
瓗	同瓊。又音畦。又羊水切。美皃。
璇	似宣切。美石，次玉。亦作琁。
琁	同璇。又徐宣切。
𤦃	力才切。玉屬也。
珦	虛𠅙切。玉名。
㻝	力達切。玉名。
瓄	徒木切。《史記》云：崐山出瓄玉也。
珵	除荆切。美玉也。埋六寸光自輝。
琳	力金切。玉名。
璿	似縁切。《山海經》云：有沃之國。沃民是處，爰璿瑰瑙碧。《虞書》曰：璿璣玉衡。孔傳云：璿，美玉。《𥡆天子傳》：春山之寳，有璿珠也。
𤫀	籀文璿。
𤩅	古文璿。
球	巨周切。《虞書》曰：戛擊鳴球。孔傳云：球，玉磬也。
璆	奇樛切。美玉也。
㻒	奇殞切。齊玉也。
瑅	大兮切。玉名。
瑭	徒郎切。玉也。
珙	居容、居勇二切。大𤩹也。
㻽	似睡切。玉名。
琛	敕今切。琛，寳也。
𤨔	下𨶚切。繞也。又玉環。《爾雅》曰：肉好若一謂之𤨔。
璧	俾亦切。瑞玉，圜以象天也。
瑗	爲眷切。玉名。
琮	才宗切。琮玉八角。象地。《說文》云：瑞玉。大八寸。似車釭。
瓏	力恭切。禱旱之玉爲龍文也。又音聾。玲瓏。玉聲。
璜	胡光切。半璧也。
瓃	力追切。玉器。又力回切。
琥	呼古切。瑞玉也。《說文》云：發兵瑞玉，爲虎文。
珪	古攜切。古文圭。
琰	弋冉切。璧上起美色也。
璋	之陽切。半珪也。又明也。
玠	音界，珪長尺二寸也。
琬	於遠切。琬，珪也。
瑒	雉杏切。珪尺二寸，有瓉。以祀宗廟。又音暢。
瓛	胡官切。《周禮》：公執瓛珪也。
珽	他鼎切。《說文》云：大圭，長三尺。抒上終葵首。《禮》：天子搢珽方正於天下也。
瑁	莫到切。珪長四寸。天子執之。又莫對切。瑇瑁也。
𤣽	古文瑁。
瑇	徒戴切。瑇瑁。或作蝳蝐。
琡	齒育切。《爾雅》云：璋大八寸謂之琡也。
瑞	市惴切。信節也。諸侯之珪也。
瑱	他見切。以玉充耳也。
珥	仁志切。珠在耳。
琫	布孔切。佩刀下飾也。
珌	卑密切。佩刀上飾。
㻫	古文珌。
璏	雉例切。劔鼻也。又音衞。
㺲	女久切。印鼻。本作鈕。
璫	多郎切。穿耳施珠也。
瑑	持轉切。珪有折鄂也。
瓉	才但、才旦二切。珪頭也。爲器可以挹鬯灌祭。鄭玄注《禮記》云：瓉形如槃。容五𦫵。以大圭爲柄也。
玦	居穴切。玉佩也。如𤨔而缺不連。
𤪌	巨基切。飾弁也。
璂	同𤪌。見《說文》。
琪	巨基切。玉屬。
珩	下庚切。《說文》云：佩玉，所以節行步也。
璬	公了切。玉佩也。
珮	步輩切。玉珮也。本作佩。或从玉。
玩	五貫切。玩，戲也。弄也。或作貦也。
瑬	力牛切。《說文》云：垂玉也。冕飾，又美金也。亦作鏐。
𤩈	市六切。《說文》云：玉器也。
璹	同𤩇。
珤	補抱切。《聲類》云：古文寶字。
珍	張陳切。寶也。貴也。美也。又重也。
珎	同珍。俗。
琚	紀余切。玉名。
琖	側𥳑切。《說文》曰：玉爵也。夏曰琖。殷曰斚。周曰爵。亦作盞、𧣴。
珈	古遐切。《詩》云：副笄六珈。《傳》曰：珈，笄飾之最盛者。所以別尊卑。
璲	徐醉切。玉璲，以玉爲佩也。
瑵	壯巧切。《說文》云：車蓋玉瑵也。
璪	作道切。《說文》云：玉飾，如水藻也。
瑚	何孤切。《論語》注云：瑚璉。黍稷之器。夏曰瑚。殷曰璉。或作鍸。
璉	力展切。瑚璉也。或作槤也。
琩	尺羊切。琩玩，蠻夷充耳也。
瑋	禹鬼、以貴二切。《𡌨蒼》曰：瑰瑋珍琦。或作偉。
璩	其於切。玉名。
琦	渠羇切。《𡌨蒼》云：琦，瑋也。
璺	亡奮切。《方言》云：秦晉器破而未離謂之璺。《廣雅》云：裂也。
𤣻	莫骨切。《𥡆天子傳》云：采石之山有𤤄瑶。郭璞曰：玉名。
玷	丁簟切。《詩·傳》云：玷，缺也。或作㓠，䍄也。
㻆	胡犬切。玉皃。
璽	思此切。天子諸侯印也。籀文作璽也。
𤩂	力髙切。玉名。
瑹	式餘切。《廣雅》云：瑹、珽，並笏也。又美玉。
璞	普角切。玉未治者，《老子》曰：璞散則爲器。王弼曰：璞，眞也。
琢	陟角切。治玉也。《禮記》曰：玉不琢，不成器也。
琱	多幺切。治玉也。一曰石似玉者。
玼	且禮切。玉色鮮也。
理	力紀切。治玉也。正也。事也。道也。從也。治獄官也。
瑳	且我切。玉色鮮白也。《詩傳》曰：瑳，巧𥬇貌。又七河切。
璱	所乙切。清淨鮮絜也。《說文》云：玉英華相帶如瑟弦也。
琗	《廣蒼》：同璱。
琯	古滿切。舜以天德嗣堯。西王母獻其白琯。
𤩰	力質切。《說文》云：玉英華羅列秩秩。又逸《論語》曰：玉粲之璱兮，其𤩰猛也。
瑮	同𤩰。
珇	作土切。《方言》曰：珇，好也。美也。《說文》云：琮玉之瑑。
瑩	烏定、爲明二切。玉色也。《詩》云：充耳琇瑩。《傳》曰：石之次玉。又於坰切。
璊	莫昆切。《說文》曰：玉䞓色也。禾之赤苗謂之虋。言璊玉色如之。
玧	同璊。又以蠢切。蠻夷充耳。
瑛	於京切。美石，似玉，《尸子》：龍淵，玉光也。水精，謂之玉瑛也。
琤	楚耕切。《說文》云：玉聲。或作錚。
瑕	胡加切。《詩·傳》云：瑕，過也。《廣雅》云：瑕，裂穢也。鄭玄曰：瑕，玉之病也。
瑲	且楊切。《說文》云：玉聲也。《詩》曰：鞗革有瑲。
玎	都廷切。《說文》云：玉聲也。齊太子諡曰玎。《諡法》：義不克曰玎。又竹耕切。
瑀	于矩切。《大戴禮》：佩玉琚瑀以雜之。《說文》云：石之似玉者。
瑝	胡光切。玉聲也。
瑣	思果切。玉聲也。
玤	布孔、步講二切。《說文》云：石之次玉，以爲系𤩹。一曰若蛤蚌。
㺿	異之切。石之次玉者。《蒼頡》曰：五色之石也。
珢	居恨、魚巾二切。石次玉也。
𤤺	余制切。《說文》云：石之似玉者也。
璅	子道切。石次玉。
璡	子鄰切。石似玉也。
㻸	仄金、才心二切。石似玉也。
𤧚	倉公切。石似玉。
𤩭	胡到切。石似玉。
𤪍	胡戛切。石似玉。
㻨	烏灌切。石似玉。
𤫉	思協切。石似玉。
玽	音狗。石似玉也。
琂	語鞬切。石似玉也。
璶	疾刃切。石似玉。
琟	弋隹切。石似玉。
瑦	於古切。石似玉。又於都切。
㺨	息咨切。石似玉。
瑂	明丕切。石似玉。
璒	得滕切。石似玉。
瑶	余招切。《詩》云：報之以瓊瑶。《說文》云：王之美者也。
玗	有俱切。玉屬。《爾雅》云：東方之美者，有醫無閭之珣玗琪焉。
珣	思旬切。玉屬也。
瑎	戸皆切。黒玉也。
琨	古魂切。《書》曰：楊州貢瑶、琨、篠簜。琨，石之美者也。
瑻	《說文》同琨。
碧	彼戟切。《山海經》云：商山下多青碧。郭璞曰：亦玉類。今越嶲會無縣東山出碧。《莊子》曰：長𢎞死於蜀。其血化爲碧。《說文》云：石之青美者。
瓐	力胡切。《博雅》云：碧玉也。
珉	靡豳切。《山海經》云：岐山其隂多白珉。《禮記》云：君子貴玉而賤珉。鄭玄曰：石似玉。本亦作䃉。或作玟也。
瑉	同珉。
㻍	五胡切。琨㻍。劒名，又石次玉。與珸同。
珸	五胡切。《廣雅》云：石次玉者，亦山名。出利金。《尸子》云：琨珸之金也。
璑	武俱切。三采玉也。
瓔	於盈切。《𡌨蒼》云：瓔珢，石似玉也。
玞	甫紆切。《山海經》云：會稽之山下多玞石。郭璞曰：武玞，石似玉。今長沙臨湖縣出之。青地白文。色葱籠不分了也。
𤨹	吐胡切。《山海經》云：小華山。其陽多𤨹琈。
琈	扶留切。琈筍，玉采色。《禮記》云：孚尹旁達，鄭玄曰：讀如浮筠也。
瑌	如兖切。《山海經》云：狀䐗之山，其上多瑌石。郭璞曰：白者如冰。半有赤色者。
瑊	古咸切。瑊𤨕。美石次玉也。
玪	同瑊。米石山有玪、珩、琪。
𤨕	力德切。玉名。
玏	同𤨕。
琇	思救、餘受二切。《詩》云：充耳琇瑩。《傳》曰：琇瑩，美石也。
璓	《說文》琇。
玖	居柳切。石次玉，黒色者。
璘	力神切。璘㻞。文皃。又玉色光彩。
㻞	鄙鄰切。璘㻞。
琭	力木切。《老子》云：琭琭如玉。硌硌如石。
璄	於景切。玉光彩。
璟	同璄。又俱永切。
㻾	於龍切。玉器也。
珠	之俞切。《說文》云：蚌之隂精。《春秋國語》曰：珠足以禦火災。是也。蜀郡平津縣出青珠。
珧	余招切。《山海經》曰：激汝之水。其中多蜃珧。郭璞曰：珧。亦蚌屬也。
珕	力智、力計二切。佩刀飾。蜃屬也。
玓	典歷切。玓瓅。明珠色也。
瓅	力的切。玓瓅。
璣	渠氣、居沂二切。《說文》云：珠不圜者也。
玟	莫杯切。火齊珠。一曰石之美者。
瑰	古回切。《說文》云：玟瑰。一曰珠圜好。《子虛賦》云：赤玉玟瑰。《蒼頡》曰：火齊珠也。又音回。
瓌	同瑰。
玭	蒲蠲、蒲賔二切。珠也。《夏書》作𧓍。
琕	同玭。
琅	力當切。琅玕。石似玉。《說文》云：琅玕。似珠者。
玕	古寒切。琅玕也。
𤥚	古文玕。
𤪿	古回切。《說文》云：與傀同。大也。
𤥗	音留。《說文》云：石之有光，璧𤥗也，出西湖中。亦作珋。
瑠	同𤥗。
璃	力支切。瑠璃也。
珿	初六切。寸也。齊也。
琲	蒲漑、蒲愷二切。珠五百枚也。亦作蜚。
珊	思安切。《說文》云：珊瑚。色赤。生於海。亦生於山。
珂	丘何切。石次玉也。亦碼碯絜白如雪者。一云螺屬也。生海中。
珬	思律切。珂珬也。劉達曰：老雕入海所化。出日南。
玲	力經切。《太玄經》云：亡彼瓏玲。注謂：瓏玲，金玉之聲。
瑴	古岳切。杜預曰：雙玉曰瑴。亦作𤤴。
琀	胡紺切。送終口中玉也。
𤪎	餘周、餘九二切。《說文》云：遺玉也。
璗	徒黨切。《爾雅》云：黃金謂之璗。郭璞曰：金之別名。
琙	于洫切。《東觀漢記》：玄菟太守公孫琙。
𩆜	力經切。《說文》云：以玉事神也。與靈同。《大戴禮》：陽氣爲精。隂氣爲𩆜。𩆜，祐也。
珝	吁羽切。《吳志》有薛琮，字珝。
璯	苦話切。《晉陽秋》有吳興錢璯亂。
玹	胡㳙切。玉色。
珫	齒融切。珫耳也。
瑔	絶縁切。
璔	則僧切，玉兒。
玢	方貧切。玉名。
㻌	他胡切。美玉也。
𤣰	封古切。玉器也。
璝	古回切。玉也。
珻	莫杯切。玉名。
珒	子新切。玉名。
𤦯	古文珒。
瑯	魯當切。瑯瑘。郡名。正作琅。
瑘	以遮切。瑯瑘郡。正作邪。
瑄	音宣。《爾雅》云：璧大六寸謂之宣。郭璞曰：《漢書》云瑄玉是也。
珹	時盈切。玉名。
𤥽	億魚切。玉名。
㺩	踈逸切。玉器也。又巨幼切。
珷	亡甫切。石似玉也。與碔同。
瑽	七恭切。瑽瑢，佩玉行皃。
瑢	余恭切。瑽瑢。
琿	戸昆切。玉名。
瑫	他牢切。玉名。
璼	盧談切。玉名。
珖	古方切。珖琯也。
玸	縛無切。玉名。
珆	土來切。玉名。
玻	普波切。玻瓈。玉也。
瓈	力堤切。玻瓈。
𤧯	亡凡切。玉也。
玵	五甘切。美玉也。
瑺	時羊切。玉也。
㻓	阻由切。玉名。
𤪋	古銜切。玉也。
瑡	色緇切。玉名。
𤧙	昱朱切。美石次玉。
璾	節而切。
玶	皮明切。玉名。
㺭	借里切。玉名。
瓖	息將切。馬上飾。《東京賦》云：鉤膺玉瓖。
珘	之由切。玉也。
璮	他但切。玉也。
㻂	毗名切。玉也。
㻵	仕患切。玉也。
𤤼	奴倒切。俗以碼碯作𤤼。
𤨖	胡古切。玉也。
琽	得魯切。玉名。
玳	音袋。俗以瑇瑁作玳。
𤣲	息進切。玉名。
㻑	扃位切。玉也。
玔	初卷切。玉玔也。
璨	七旦切。玉光也。
璦	鳥代切。美玉。
珨	胡甲切。玉珨。一云蜃器。
㻷	居逆切。《𡌨蒼》云：垂㻷。地名。出美玉。《春秋傳》作棘。
㺪	匹角切。玉未成器也。
㺷	思聿切。玉名。一云珂㺷。與珬同。
㻶	彬律切。青白玉琯也。
玥	五厥切。珠名。
㻠	徒骨切。玉瑱也。
玐	班戛切。玉聲也。
㺴	補戛切。左神名。
璛	思六切。人姓。
珞	郎各切。瓔珞。頸飾也。
珛	許救切。《說文》云：朽玉也。
珀	普百切。琥珀也。
瓙	徒到切。玉也。
璀	七罪切。璀璨。玉光。
𤤴	古岳切。《說文》云：二玉爲一𤤴。或作瑴。
𨌥	扶福切。《說文》云：車笭閒皮篋。古者使奉玉所以盛之。《東京賦》𨌥弩重旃是也。
斑	補閒切。布文。《禮記》曰：斑白者，不提挈。
班	布還切。《說文》云：分瑞也。又班次也。班賦也。
土	他戸、達戸二切。《說文》曰：地之吐生物者也。二象地之下、地之中。物出形也。《白虎通》曰：土主吐含萬物，土之爲言吐也。
墺	於報、於六二切。四方之土可居。《夏書》曰：四墺旣宅。本亦作隩。
𡋮	古文墺。
𡋸	古文墺。
地	題利切。《說文》曰：元氣初分。輕清陽爲天。重濁隂爲地。萬物所陳列也。《周禮》：司徒掌土會之灋。辨五地之物生。一曰山林動物宜毛，植物宜皁。二曰：川澤動物宜鱗，植物宜膏。三曰：丘陵動物宜羽，植物宜覈。四曰：墳衍動物宜介。植物宜莢。五曰：原隰動物宜臝，植物宜叢。
墬	籀文地。
坤	苦䰟切。《說文》曰：从土申，土位在申。
垓	古苔切。《國語》曰：天子之田九垓。以食兆民。《風俗通》曰：十千曰萬。十萬曰億。十億曰兆。十兆曰經。十經曰垓。
壤	如掌切。地之緩肥曰壤。
堣	遇俱切。堣夷。日所出。《虞書》曰：分命羲仲。宅堣夷。本亦作嵎。
坡	匹波切。坡，坂也。
塙	口角切。土堅不可拔。又口交切。
坶	莫六切。《說文》曰：朝歌南七十里地。《周書》曰：武王伐紂至于坶野。古文《尚書》作㙁。
㙁	同坶。
墽	口敎、口交二切。《說文》云：磽也。
壚	力都切。《夏書》曰：下土墳壚。壚，䟽也。
墝	口交切。《公羊傳》曰：錫之不毛之地。何休云：墝埆,不生五穀曰不毛。
埴	時力切。《夏書》曰：厥土赤埴墳。《孔傳》云：土黏曰埴。
垶	息營切。赤堅土也。
㙚	同垶。出《說文》。
墣	普角切。塊也。
圤	墣同。《淮南子》曰：土勝水者，非一圤塞江。
塊	口潰、口迴二切。堛也。《莊子》云：大塊。
凷	同塊。
𡍦	胡昆切。洛陽有大𡍦里也。
堚	同𡍦。
堵	都魯切。垣也。五版爲堵。又十六尺曰堵。
堛	普逼切。土塊也。
壁	補歷切。垣也。
𡑢	徒頰切。城上女牆也。《左氏傳》曰：環城傳於堞。
堞	同𡑢。
城	視盈切。《丗本》云：鯀作城。《公羊傳》五版而堵。五堵而雉。百雉而城。何休曰：二萬尺。凡周十一里三十三步二尺。公侯之制。《禮》：天子千雉。受百雉之城十。伯七十雉。子男五十雉。
垣	禹煩切。垣牆。
墉	余鍾切。牆也。
圪	語訖切。《說文》云：牆髙皃。《詩》曰：崇墉圪圪。本亦作仡。
塹	七豔切。《左氏傳注》：溝塹也。《字書》云：城隍也。
壍	同塹。
㙩	力彫切。周垣也。又力召切。
堄	魚禮、魚訃二切。《蒼頡篇》云：城上小垣。《廣雅》曰：女牆也。
壘	力癸切。《周禮》曰：營軍之壘舎。注云：軍壁曰壘。
塒	視之切。《爾雅》云：𨯳垣而栖爲塒。郭璞云：今寒郷穿牆棲雞。
墍	虛旣切。仰塗也。《書》曰：塗墍茨。又音洎。
堂	徒當切。土爲屋基也。《禮》云：天子之堂髙九尺。諸侯七尺。大夫五尺。士三尺。《說文》云：殿也。又容也。
坣	古文堂。
㙶	古文堂。
坫	都念切。反爵之坫。《說文》云：屏也。
垝	居毀切。毀垣也。亦作陒。
塾	殊鞠切。門側之堂。《周書》曰：先輅在左塾之前。次輅在右塾之前。《禮》曰：古之敎者。黨有庠。家有塾。
堊	鳥洛切。《說文》云：白塗。一曰白土也。《爾雅》曰：牆謂之堊。郭璞云：白飾牆也。
墀	除飢切。《漢書》注曰：丹墀，赤地也。謂以丹漆地。《說文》云：塗地也。
𡎰	同墀。
墐	奇鎭切。塗也。《國語》曰：陵陸墐井。墐，溝上之道也。
㙙	力奉切。塗也。《說文》木貢切。
𡊅	甫問切。《說文》云：除埽也。
𡓴	古文𡊅。
埽	蘇道、蘇悼二切。《周禮》：隷僕掌五寑之埽，除糞埽洒之事。注謂：氾埽曰埽。
壎	吁園切。樂器也。燒土爲之。形如鴈𡖉。上有六孔。
𡎖	同壎。
坃	古文壎。
壦	古文壎。
墼	居的切。《說文》云：瓴適也。一曰：未燒者。
墊	都念切。《虞書》曰：下民昏墊。言天下民昏瞀。墊溺皆困水災。或作蓻。
埝	乃頰、都念二切。下也。陷也。
圣	口骨切。汝潁之閒，致力於地也。
均	居迍切。平也。等也。徧也。《周禮》曰：均其稍食。注云：均猶調度也。董仲舒曰：五帝之學曰成均。又燕齊之北，賦斂平曰均。
坄	唯壁切。陶竈䆫也。《儀禮》：旬人爲坄，於西牆下。鄭玄曰：塊竈。本亦作垼。又作炈。
垼	同坄。
𡊞	蒲京切。《說文》曰：地平也。亦作坪。又音病。
𦩱	視陵切。隄也。埒也。畔也。《說文》曰：稻田畦也。亦作塍。
塖	水埒。亦同𦩱。
基	居期切。始也。《詩》曰：基命宥密。又謀也。
址	諸耳切。基也。
坻	直飢切。水中可居曰坻。《方言》云：坻，場也。梁宋之閒蚍蜉犁䑕之場謂之坻。又音厎。《𡌨蒼》云：坂也。俗作坘。
𡊆	同坻。
塡	徒堅切。賈逵曰：塞也。又滿也。又作𥧑。
坴	力竹切。《說文》云：土塊坴也。一曰坴梁。
封	甫龍切。大也。厚也。鄭玄曰：起土界也。《大戴禮》：五十里爲封。《白虎通》曰：王者易姓而起。天下太平功成，封禪以告太平。封者金泥銀繩。或曰石泥金繩。封之以印璽。孔子𦫵太山。觀易姓而王，可得而數者。七十餘封是也。
𡉘	古文封。或作𡷅。
坎	苦感切。《易》曰：坎，陷也。《爾雅》曰：小罍謂之坎，郭璞曰：罍形似壺。大者受一斛。《詩》云：坎坎伐檀。斫木聲也。或作竷。
埳	苦感切。陷也。亦與坎同。《楚辝》云：埳軻而留滯。王逸曰：埳軻，不遇也。
壐	昔紫切。《說文》云：王者之印也。以主土。籀文作璽。
坦	他嬾切。寬皃。又平也。明也。《說文》：安也。
埻	之允、之閏二切。《山海經》云：騩山，是埻于四海。郭璞曰：埻猶隄也。
𡓑	同埻。
𡌨	避移切。附也。助也。補也。增也。《詩》云：政事一𡌨益我。𡌨，厚也。
型	戸經切。鑄器之法模也。
圮	皮美切。《書》曰：方命圮族。孔安國云：圮，毁也。
垸	後官、胡翫二切。《說文》云：以桼和灰而䰍也。一曰：補垸。《考工記》云：殺矢，重三垸。鄭衆曰：量名。亦作烷。
增	作登切。加也。重也。《爾雅》云：益也。
垐	才資、才即二切。《說文》云：以土增大道也。
堲	在力切。疾也。《虞書》曰：龍，朕堲讒說殄行。又音唧。火塾曰堲。《檀弓》曰：夏后氏堲周。又古文垐字。
塏	口亥切。《說文》云：髙燥也。《左氏傳》曰：更諸𡙁塏。
垎	胡格切。土乾也。《說文》曰：水乾也。一曰堅也。《廣雅》曰：垎索狂也。
墨	莫北切。《說文》云：書墨也。又古罪墨刑。
坿	復俱、扶付二切。《漢書音義》云：坿，白石英。
垍	期致切。堅土也。
壙	苦謗切。空也。塹穴也。
埂	古杏切。《說文》云：秦謂坑爲埂。《蒼頡篇》云：埂，小坑也。
毀	麾詭切。壞也。缺也。破也。虧也。
𣪷	古文毀。
壓	於甲切。《說文》云：壞也。一曰塞補。又降也。鎭也。
㙤	呼嫁切。坼也。《爾雅》曰：翥𨢄㙤。郭璞云：剖母背而生。本亦作鏬。
壞	胡怪切。毀也。籀文作𣀩。
𡎯	古文壞。
坱	烏朗、烏堂二切。《楚辝》曰：坱兮軋兮。王逸云：坱，霧昧皃。《說文》云：塵埃也。
坼	恥格切。裂也。
𡍩	《說文》坼。
塺	武回、莫賀二切。《楚辝》曰：愈氛霧其如塺。王逸曰：塺，塵也。
𡌦	甫尾切。塺也。又房味切。
埃	鳥來切。塵也。
坅	丘錦切。《旣夕禮》曰：甸人築坅坎。注云：穿坎之名。一曰坅。《𡌨蒼》曰：坎也，坑也。
堀	求物切。突也。
在	存改切。《爾雅》云：存也。終也。察也。居也。
垷	古典切。塗也。《蒼頡》云：大阪在墍西山。又胡典切。
塞	蘇代切。《說文》云：隔也。又蘇得切。實也。滿也。蔽也。
㙠	於奚切。塵㙠也。又於計切。
塗	達乎切。道也。路也。經也。
培	薄回切。益也。《禮記》曰：墳墓不培。培，猶治也。又音部。《方言》云：冢，或謂之培。
垔	於仁切。《書》曰：鯀垔洪水。孔安國曰：垔，塞也。何休曰：上城具。杜預曰：土山也。亦作陻。
堙	同垔。
𡎱	古文垔。
坺	扶厥切。《說文》曰：治也。一曰臿土謂之坺。《詩》曰：武王載坺。一曰塵皃。又音跋。
墢	與坺同，亦耕土也。
𡓱	於恭、於勇二切。塞也。障也。隔也。《周禮》：雍氏，掌溝、瀆、澮、池之禁。鄭玄曰：雍，謂堤防止水者。今從土。
壅	同𡓱。
堩	古鐙切。鄭玄注《禮記》云：堩，道也。
坒	毗利、毗栗二切。地相次坒也。
埵	丁果切。埆也。《說文》云：堅土也。
堫	子公、楚雙二切。《說文》云：種也。
堨	於割切。《說文》云：壁閒𨻶也。又擁堨也。
堤	常支、多礼二切。滯也。劉兆曰：縁邊也。又音低，與隄同。
堪	苦含切。《爾雅》曰：堪，勝也。郭璞云：《書》曰：西伯堪黎，又堪，任也。
埐	才心、子心二切。《說文》云：地也。
埱	充叔切。《說文》曰：氣出土也。一曰始也。或作俶。
埒	盧拙切。《淮南》：道有形埒。《說文》云：卑垣也。亦封道曰埒。
堁	苦卧切。塵也。又地名。
𡊉	摩鉢切。塵壤也。
坏	普梅切。《說文》云：丘再成者也。一曰瓦未燒。又作坯。《爾雅》曰：山一成，坯。
埾	秦喻切。土積也。
墇	正讓、止楊二切。隔塞也。壅也。防也。《國語》曰：𩩌墇洪水。亦作障。
垑	充是切。治土。地名。
𡍫	初力切。遏遮也。
圻	魚斤切。圻，堮也。又巨衣切。《左氏傳》曰：天子之地一圻。杜預曰：方千里。
垠	五根、五巾二切。垠，厓也。《說文》曰：地垠也。一曰岸也。與圻同。
㙬	古文垠。
垢	古偶切。不絜也。塵也。
坸	與垢同。
墠	常演切。《周書》曰：爲三壇同墠。墠，除地也。《說文》云：野土也。
壇	徒蘭切。封土祭處。壇，猶坦也，明坦皃也。
垽	五靳切。《爾雅》曰：澱，謂之垽。郭璞曰：滓，澱也。今江東呼垽。
圿	古八切。垢圿也。
坷	口哿切。坎坷不平。梁國寧陵有坷𠅘。
㙪	於計切。《說文》曰：天隂塵起也。
垤	徒結切。螘冢也。
場	除良切。《國語》曰：屏攝之位曰場，壇之所除地曰場。《說文》云：祭神道也。一曰田不耕。一曰治穀處。
坥	且餘、且絮二切。《說文》云：益部謂螾場曰坥，螾，曲蟺也。
壝	欲癸、欲追二切。壝，猶壇也。
埸	以尺切。畔也。疆場也。亦道之別名。
塓	莫歷切。《左氏傳》：圬人塓館。杜預曰：塓，塗也。
圭	古畦切。應劭曰：圭，自然之形。隂陽之始也。四圭曰撮。孟康曰：六十四黍爲圭。亦瑞玉也。
墾	苦很切。耕也。治也。《國語》云：土不備墾。墾，發也。又耕用力也。
圯	弋之切。《史記》曰：張良步游下邳圯上。東楚謂橋曰圯。
境	羈影切。界也。
疆	居良切。境也。邊陲也。界也。又作畺。
壃	同疆。
坊	扶方切。障也。秦漢九二坊。又甫良切。坊，巷也。亦州名。
埅	扶方切。《說文》與防同。
堢	補道切。隄也。
壔	丁老切。髙土。《說文》云：堡也。
埩	仕耕切。耕治也。
𡑣	口忽切。𡑣地爲室也。
域	爲逼切。居也。封也。
坌	蒲頓切。塵也。相如曰：坌入曾宫之嵳峩。
坋	扶粉切。《夏書》曰：厥土黒墳。孔安國曰：色黒而墳起。坋與墳同。《說文》云：塵也。一曰坋，大防也。
坐	疾果、疾卧二切。《公羊傳》曰：食必坐二子於其側，幸曰坐。《說文》作𡋲，止也。
𡋲	同坐。
坑	苦庚切。塹也。丘墟也。壑也。《莊子》云：在谷滿谷，在坑滿坑，作阬同。
埯	於坎切。泥坑也。
堟	除兖切。耕合也。
壣	力陳切。隴也。
壄	亦者切。古文野。
㙀	力救切。壣也。畂也。
㘲	居六切。涯也。水外爲㘲。
𡋯	蒲忽切。塵皃。
坲	扶物切。塵起皃。
墆	徒計、徒結二切。墆翳，隱蔽皃。
垕	胡苟切。古文厚。
𡊻	力哲切。塍也。
堥	亡勞、莫柔二切。前髙後平丘名。
圢	他頂、他顯二切。平也。鹿跡也。亦作町。
䵺	古文圢。
𡓐	五各切。圻𡓐也。
堮	同𡓐。
𡐞	卑哲切。《蒼頡篇》大阜。在左馮翊池陽縣北。
坳	鳥交切。不平也。《莊子》云：覆杯水於坳堂之上。
墥	敕管切。鹿踐地。亦作疃。
𡍨	徒古切。塡也。塞也。或作𢾅。
壂	徒見切。堂也。
壛	與瞻切。巷也。
堬	𢈔俱切。《方言》云：秦𣈆之閒冢，或謂之堬。
堭	胡光切。《爾雅》云：無室曰榭，即今堂堭也。
埰	且載切。《方言》曰：冢或謂之埰。郭璞曰：古者𠨞大夫有采地。死葬之。因名也。
埏	以旃切。地之八際也。司馬相如《封禪書》云：上暢九垓。下泝八埏。又隰也。地也。
壟	力竦切。《方言》曰：冢，秦晉之閒或謂之壟。郭璞曰：有界埒似耕壟。因名也。亦作壠。
塿	力狗切。《方言》云：自關而東，小冢謂之塿。又培塿。小阜也。
埌	力盎切。《方言》曰：秦𣈆或謂冢曰埌。
墦	扶貟、普安二切。冢也。劉盟曰：壁之方大也。
墲	莫胡切。《方言注》云：規度墓地也。
塋	余瓊切。《說文》云：墓地。《廣雅》云：塋域，葬地也。
墓	莫故切。鄭玄曰：墓，冢塋之地。孝子所思慕之處。
墳	扶云切。《爾雅》云：墳，大防也。《方言》曰：冢，秦晉之閒謂之墳。
瘞	猗厲切。幽也。藏也。薶也。《爾雅》曰：祭地曰瘞薶。
𨻊	同瘞。
圠	音軋，山曲。
埍	胡犬切。《說文》云：徒隷所居。一曰女牢。一曰𠅘部。
堋	補鄧切。下棺也。或作𥦜，亦陂遏。
垗	雉矯切。葬地。《周禮》曰：垗五帝於四郊。鄭玄曰：垗，壇之塋域。亦作兆。
𡎻	才山切。《𡌨蒼》曰：𡎻門聚，在睢陽。
𡓲	徒闔切。墮也。
塌	古文𡓲。
𧷎	胡八、口没二切。囚突出也。
墟	去餘切。居也。大丘也。
垂	時規切。《說文》云：逺邊也。
𡍮	《說文》垂。
墋	楚錦切。土也。陸機《漢髙祖功臣賛》曰：茫茫宇宙，上墋下黷。
堆	都回切。聚土也。《楚辝》云：陵𣁽堆以蔽視。
塠	同堆，又塠，落也。
垖	亦同堆。
𡒊	余庶切。髙平也。
堧	奴過、而縁二切。服虔曰：宫外垣也。韋昭曰：河邊地也。張晏云：城旁地也。俗作壖。
坹	呼決切。深也。空也。亦作䆷。
㙊	治陽切。道也。
𡓣	古獲切。𡓣端，國名。
堜	力見切。堜墟，在㙛平。
圱	且田切。《蒼頡篇》：三里曰圱。
𡏮	壯交、仕交二切。地名。𡏮陽。在聊城。
𡑠	齒志切。赤土也。
埿	蒲鑒、奴兮二切。埿，塗也。
塲	始羊切。封塲也。又耕塲。
埋	莫階切。塵也。藏也。瘞也。與薶同。
壏	音檻。彊壏。堅犬。
塔	他盍切。《字書》：塔，物聲。《說文》云：西域浮屠也。
㙱	胡道切。土釜也。《說文》作𧇼，土堥也。
墿	餘石切。《博雅》云：墿，街陌道也。
坾	除與切。《字林》曰：塵也。
埢	羈篆切。曲也。《字書》亦作觠、韏。
埫	丑冢切。《𡌨蒼》云：埫塎，不安也。
塎	餘冢切。埫塎也。
㘨	乃篋切。㘨，莫也。
𡊁	乙棘切。邑名。
塷	音魯。作滷。
埆	口角切。墝埆。不平。
坂	甫晚、蒲板二切。坡坂也。
圬	於姑切。泥墁也。杇同。
墁	莫旦、莫干二切。杇也。所以塗飾牆也。亦作鏝。
壑	呼各切。深也。阬也。塹也。《爾雅》云：壑，虛也。謂溪壑也。
𡓝	餘贅切。智也。明也。聖也。古睿字。
坉	徒混切。坉水不通。不可別流。
㙏	扶福切。地窟也。亦音覆。又作𥨍。
㚀	虛奇切。毀也。《字書》：險㚀，顚危也。
埈	思俊切。陗髙也。與陖同。
𡑤	力果切。古文裸。或爲𡑤、倮。
墤	徒雷切。落也。壞也。與隤同。
堗	徒忽切。竈堗。魯仲連子竈而五堗也。
垺	撫俱切。郭也。正作郛。
𡍤	奴結切。塞也。
𡐢	甫問切。𡐢，草土𦿧也。本作𥻰。
垘	扶目切。《漢書》：川塞谿垘。孟康云：谿谷垘，崩也。如淳曰：塡塞不通也。
埭	徒𧶘切。以土堨水。《晉中興書》：求以牛車牽埭，取其海稅。
墱	都倰切。小坎也。
㙂	烏弄切。㙂，牆也。
𤬪	時夜切。𤬪，器也。
㙐	都果切。垂皃。
埨	力尹切。壟土也。
塯	力又切。瓦飯器也。
墒	丁歷切。入射也。
垾	胡肝切。小隄也。
堈	古昂切。器也。亦作𤭛。
圾	渠劫切。土圾也。
垛	徒果切。射垛。《說文》云：堂塾也。亦作垜。
塛	力日切。塞也。
㙞	魚佶切。小山也。
埊	迪利切。古地字。
垙	古皇切。垙陌也。
㲄	苦谷切。土墼也。
㙝	虛劫切。隄水也。
㘦	渠銀切。㘦，土壁。
坩	口甘切。土器也。
𡍪	初戢切。𡍪㙷，累土也。
垻	必駕切。蜀人謂平川曰垻。
𡏯	薄賣切。小堤也。
堠	胡遘切。牌堠，五里一堠。
堦	古崖切。土堦。
堝	古和切。甘堝，所以烹煉金銀。
垌	他孔切。缶垌也。
坰	圭營切。郊外曰坰。古作冂。
埪	苦公切。土埪，龕也。
㘺	扶滑切。耕也。亦作垡。
𡊸	而勇切，地名。
㙳	口感切。㙳坷，又苦紺切。
㙷	直輒切。墊也。
𡑞	辝類切。墓道也。正作隧。
壜	徒含切。甒屬。
墅	余者切。田也。又食與切。村也。田廬也。
㙴	之豔切。蔽也。
墡	時闡切。白堊名，白墡也。
壈	力感切。壈坎也。
埥	七盈切。青精土也。
堶	徒禾切。飛塼也。
𡏭	計堯切。伏土爲𡖉也。
垟	余章切。土精也。
垀	火烏切。垺垀也。
埦	於阮切。又烏管切。
㙰	戸買切。地名。
塘	徒郎切。隄塘也。
墻	疾羊切。垣墻。正作牆。
壆	降角切。土堅也。
𡒋	口交切。𡒋土也。
㘱	他藍切。水衝岸壞也。
埇	余隴切。地名。在淮泗。
𡈿	之深切。𡈿鄩，古國名。
圵	徒朗切。髙田也。
塕	烏孔切。又烏公切。塵也。
壕	胡髙切。城壕也。
㙎	於歸切。㙎，決塘也。
墭	食政切。墭，鹽器也。
塉	情迪切。薄土也。
坬	古罵切。土埵也。
塵	除仁切。塵埃。
墌	之亦切。基址也。
坨	羊之切。地名也。
垹	博尨切。土精也。
㙡	咨容切。土菌也。
𡊫	而勇切。地名。
𡓦	鉏減切。𡓦，兆名。
𡎺	側六切。塞也。
塣	丈井切。通也。
塸	烏侯切。墓也。
𡐤	去竭切。𡐤，界也。
𡒌	袪輦切。小塠，𡒌也。
塚	知隴切。塚，墓也。正作冢。
㙇	丑玉切。牛馬所蹈之處。
塢	烏古切。村塢也。
埡	同塢。
墏	次養切。墏基。
㙻	遟連切。居也。與廛同。
垕	乎狗切。古文厚。
塼	煑縁切。㼾甎。亦作塼。
堰	於幰切。壅水也。又於建切。
壒	於蓋切。塵也。
墜	直類切。落也。
圼	與㘿同。
堉	音育，地土肥也。
墰	徒含切。
埁	才心切。
垚	五幺切。《說文》云：土髙也。
堯	五彫切。善行德義曰堯。《白虎通》曰：堯猶嶢。嶢，至髙之貌。《廣雅》曰：堯。曉也。
𡋰	古文堯。
𡎸	居隱切。《禮》：堇塗，塗有穰草也。又草也。《說文》：又巨巾切。黏土也。
堇	同𡎸。
𦻍	古文𡎸。
䒺	古文𡎸。
𩁢	奴安切。不易之稱也。又乃旦切。《易》曰：蹇，難也。又畏憚也。
難	同𩁢。
𦫒	居顔切。《爾雅》曰：阻、艱，難也。郭璞云：皆險難也。
艱	同𦫒。
𡆒	籀文艱。
里	力擬切。邑里也。《周禮》曰：五鄰爲里。《國語》曰：管仲制國。五家爲軌。十軌爲里。
野	餘者切。郊外也。又常渚切。
釐	力之切。《書傳》云：釐，理也。《方言》云：貪也。《蒼頡》曰：賜也。亦祭餘肉也。又音禧。
田	徒堅切。土也。地也。《說文》云：陳也。樹穀曰田，象四口，十，阡陌之制也。《易》曰：見龍在田。王弼《易通》曰：龍處於地。故曰田也。
甾	側飢切。與葘同。《爾雅》曰：田一歳曰葘。郭璞云：今江東呼初耕地，反草爲葘。
畬	與居切。田三歳曰畬。亦作畭。
𤰩	古文畬。
疇	直流切。《周書》云：天乃錫禹九疇。孔安國曰：九類也。杜預曰：並畔爲疇。《說文》作𤲮，云耕治之田也。
𤲮	《說文》疇。
𤲬	仁縁、奴過二切。《說文》云：城下田。一曰𤲬，郤也。又城外隍内地也。
㽭	同𤲬，俗。
㽥	如由切。和田也。
疁	力周切。田不耕，燒種也。
畔	蒲半切。《說文》云：田界也。《左氏傳》曰：如農之有畔。
㽨	在何切。《說文》云：殘田也。《詩》云：天方薦㽨。
畦	胡圭切。《說文》云：田五十畮曰畦。《史記》曰：千畦薑韭。韋昭云：畦猶隴也。
畮	莫走切。《司馬法》：步百爲畮。
𠭇	同畮。
畞	《說文》：與畮同。
町	徒頂、他頂二切。田踐處也。又他典切。町疃，鹿迹。
𤲖	他典切。餉田皃。亦鹿跡。
疃	吐管切。鹿跡也。
畽	同疃，又他本切。
畹	於遠、於萬二切。王逸曰：田十二𠭇爲畹。秦孝公二百三十步爲𠭇。三十步爲畹。
㽜	同畹。
㽘	古莽切。境也。趙、魏陌名也。
畷	豬衞切。《詩》云：下國畷流，畷，表也。本亦作綴。《禮記》云：郵表畷。《說文》云：兩陌閒道也。廣六尺。又陟劣切。
界	耕薤切。《爾雅》云：疆、界，垂也。
畍	同界。
畛	諸引、諸鄰二切。十夫之道也。《說文》云：井田閒陌也。
𤱥	古文畛。
畎	古泫切。隴中曰畎。《夏書》曰：濬畎澮，距川。《孔傳》曰：廣尺深尺謂之畎。《說文》又作甽。
甽	古文畎。
甸	徒見切。《夏書》曰：五百里甸服。《孔傳》云：規方千里之内，謂之甸服。《周禮》云：九夫爲井。四井爲邑。四邑爲丘。四丘爲甸。四甸爲縣。
畿	渠依切。《說文》云：天子千里地，以遠近言之，則言畿也。
畸	居羲切。𢿙畸。亦作奇。《說文》云：殘田也。
疄	力振切。轢田也。或爲躙。
𤳉	呼旦切。《𡌨蒼》云：耕麥地，又作䎯。
𤱍	普皮切。耕外地，又作耚。
甿	莫繃、亡鄧二切。《說文》云：田民也。與氓同。
𤲓	力才切。田𤲓。今爲萊。
㽩	子紺切。十𡑜也。
𤱩	除了切。疁田中穴也。
㽤	九陸切。韭畦也。
𤱨	居容切。㽤也。
畇	蘇均、徐均、羊倫三切。《詩》云：畇畇原隰。注云：畇畇，墾辟貌。
𤱬	同畇。
畯	祖峻切。田畯，古之先敎田者也。《爾雅》曰：農夫也。《詩傳》云：田大夫也。
畟	楚力切。《說文》云：治稼畟畟進也。《詩》云：畟畟良耜。又音即。
留	略周切。止也。久也。
畤	諸以、時止二切。《漢書》云：秦襄公攻戎救周，列爲諸侯而居西。自以主少昊之神，作西畤，祠白帝。獻公自以得金瑞。故作畦畤、櫟陽，而祭白帝。文公作鄜畤。宣公作密畤。靈公於吳陽作上畤，祭黃帝，下畤，祭炎帝也。
略	力灼切。用功少曰略。又強取也。要也。法也。利也。求也。
畊	古文耕字。
㽦	詳遵切。均也。
當	都郎切。任也。直也。敵也。又都浪切。主當也。底也。
畜	許六切。養也。容也。《說文》曰：田畜也。《淮南子》曰：玄田爲畜。又許又、丑六二切。
𤲸	《說文》云：同畜。《魯郊禮》畜从兹。兹，益也。
畼	敕向切。不生也。
疅	九良切。界也。俗疆字。
㽣	于逼切。古文域。邦也。
𤳔	時𦫵切。古文塍。
𤲵	直里切。偫儲也。或爲庤。
畂	力救切。古文㙀。
𩒵	去潁切。百𠭇爲𩒵。今作頃。
𤰫	祕江切。《說文》云：古文邦。
畘	奴甘切。
畉	防無切。
㽡	音碑。㽡，田也。
𤲺	亦溪字。
㽫	於容切。鷄頭也。
㽧	音兹。地名。
𤲚	都籠切。地名。
𤲕	力尹切，籠土也。
𤰟	火朗切。鹵地名。
㽪	子等切。水田名。
𤰠	恥力切。田器也。
㽛	古侯切。畦也。
𤱎	於糾切。里田也。
𤳪	於葉切。地名。
𤱌	音祖。田也。
㽝	音例。陷也。
𤲗	二典切。髙也。
𤲭	𤲭𣕎。上丁淡切。下許儉切。䕃也。
𣕎	𤲭𣕎。上丁淡切。下許儉切。䕃也。
畕	記良切。《說文》云：比田也。
畺	居良切。《說文》曰：界也。从畕，三其界晝也。亦作疆。
畾	音雷。田閒也。
疊	徒協切。重也。累也。《詩》云：莫不振疊。疊，懼也。《說文》作疊。
黃	胡光切。中央色也。馬病色也。
𡕛	古文黃。
䵌	喜兼切。赤黃色。一曰輕易人䵌姁也。
䵎	他官切。黃黒色。或作煓。
䵋	胡悔、于鄙二切。黃色也。
𪎽	齒隆切。黃色。《大戴禮》：𪎽纊，塞耳掩聽也。又音統。
黊	胡卦、戸圭二切。鮮明黃色。
𪏆	吐丸、吐門二切。黃色，又魯哀公少子名𪏆。
斢	他口切。黃色。或作紏。
黈	同斢。
黇	他兼切。黃色也。
䵐	齒善切。黃色也。
𪎵	口浪切。黃色也。
黅	居吟切。黃色也。
𪏓	胡觥切。《字書》：藤屬，以織也。
𪎻	音證。黃色。
𪏔	云粉切。《說文》曰：面急𪏔𪏔也。
𪏚	同𪏔。又黃皃。
𪏉	音霑。黃色。
䵏	力道切。黃色。
𪏂	直占切。黃色。
𪏤	古對切。病皃。
丠	去留切。虛也。聚也。冢也。《夏書》曰：是降丘宅士。孔安國云：土髙曰丘。《周禮》曰：四邑爲丘。四丘爲甸。《漢書》云：髙祖過其丘，嫂食。丘，空也。《廣雅》云：小陵曰丘。丘，居也。
㐀	同丠。
丘	同丠。
虚	丘居切。大丘也。今作墟。《爾雅》曰：河出崐崘虚。郭璞云：《山海經》曰：河出崐崘西北隅。虚，山下基也。又許魚切。空也。
屔	奴兮切。《爾雅》曰：水潦所止屔丘。本亦作泥。
京	居英切。《爾雅釋丘》云：絶髙爲之京。郭璞云：人力所作。《公羊傳》曰：京者何？大也。
就	才救切。從也。成也。即也。久也。郭璞曰：成就，亦終也。
𡰜	籀文就。
𡮎	音涼。薄也。
冂	古螢切。《說文》云：邑外謂之郊。郊外謂之野。野外謂之林。林外謂之冂。象逺界也。
坰	《說文》冂同。
冋	《說文》曰：古文冂，从口，象國邑。
𠕁	音琮。冊，孔也。
市	時止切。《周禮》曰。五十里有市。《丗本》云：祝融作市。
央	於良切。中央也。一曰久也。《詩傳》云：央，旦也。亦位内爲四方之主也。
隺	乎沃切。《說文》云：髙至也。从隹上欲出冂。
冘	余針切。《說文》云：淫淫，行皃。从人出冂。
𩫏	古穫切。《說文》云：度也，民所度居也。《白虎通》云：郭之爲言廓也。大也。今作郭。
𩫠	苦穴切。《說文》云：缺也。古者城闕，其南方謂之𩫠。
𩫧	于元切。籀文垣。
䯬	都可切。廣也。又垂下皃。今作嚲。
𩫨	時征切。籀文城。
𩫭	都戸切。籀文堵。
𩫫	毗離切。籀文陴。女垣也。
𩫱	餘恭切。古文墉。亦作𩫏。
邑	於急切。《說文》云：國也。《周禮》曰：四井爲邑。
邦	補江切。《周禮》：太宰六典以佐王治邦國。鄭玄云：大曰邦。小曰國。亦界也。
鄢	於巘切。鄢陵縣名。又於乾切。
鄼	子管切。《說文》云：百家爲鄼，鄼，聚也。又子旦切。南陽有鄼縣。又在丸切。
鄰	力臣切。《周禮》：五家爲鄰。
䣊	丁莽切。《說文》云：地名。《廣雅》云：居也。一曰：五百家爲䣊。今作黨。
郊	古爻切。《周禮》曰：五百里爲逺郊。《爾雅》曰：邑外謂之郊。
鄙	補美切。《周禮》云：五鄼爲鄙。鄙，小國，去都遠。鄙，𨹟。又不慧也。
都	當烏切。《周禮》曰：四甸爲縣。四縣爲都。都，采地也。
鄭	直政切。在滎陽宛陵縣。
郡	求慍切。《說文》云：周制，天子地方千里。分爲百縣。縣有四郡。故《春秋傳》曰：下大夫受縣。上大夫受郡。《史記》云：秦始皇二十六年，分天下爲三十六郡。裴駰曰：三十六郡者，三川、河東、南陽、南郡、九江、鄣郡、會稽、潁川、𥓘郡、泗水、薛郡、東郡、琅邪、齊郡、上谷、漁陽、右北平、遼西、遼東、代郡、鉅鹿、邯鄲、上黨、太原、雲中、九原、鴈門、上郡、隴西、北地、漢中、巴郡、蜀郡、黔中、長沙、内史也。
郵	音尤。《說文》云：境上行書舎也。
郛	芳俱切。《左氏傳》曰：鄭人入其郛。杜預曰：郛，郭也。
𨛍	所敎切。大夫食邑。
𥨪	渠雄切。《說文》云：夏后時諸侯夷羿國也。《書》曰：有𥨪后羿。
𨜒	姑戾切。周武王封黃帝後於𨜒。今作薊。
邰	土臺切。姜嫄邑。帝嚳元妃，邰氏女也。
𨙸	渠離切。右扶風美陽縣西有𨙸山。亦作岐。古作歧山。
郁	於六切。右扶風郁夷縣。
䣝	杜胡切。左馮翊有䣝陽𠅘。
郿	莫悲切。右扶風縣名。郃陽有郿郷。又音媚。
邠	補珉切。周太王國。在右扶風郇邑。亦作𡺳。
𨝘	呼古切。地名。
鄠	胡古切。右扶風縣名。
扈	胡古切。夏后同姓所封之國。在鄠。有扈谷、甘𠅘。
䢸	此諸切。右扶風鄠郷。
郝	呼各、舒石二切。右扶風盩厔郷。
酆	孚弓切。酆在始平鄠縣東。
郖	徒透切。《說文》云：弘農縣𢈔地。又音兜。
𨚶	奴經、奴顚二切。左馮翊谷口郷。
𨟄	扶園切。京兆杜陵有𨟄郷。
𨞻	芳珠切。左馮翊有𨞻縣。
鄜	同𨞻。
𨙫	音口。京兆藍田郷也。
邮	與鳩切。左馮翊髙陵縣有邮𠅘。又音笛。
鄏	如蜀切。成王定鼎於郟鄏。
鄻	力衍切。《說文》云：周邑也。
鄆	爲慍切。魯地名。
𨝋	側界切。周邑名。
邙	莫旁切。河南洛陽北土山上邑也。
郗	敕梨切。周邑。在河内野王縣西南。
鄐	許六切。晉邑也。
鄩	似林切。河南鞏縣西有鄩中。
邶	蒲内切。紂城東曰衞。南曰鄘。北曰邶也。
鄁	同邶。
邘	禹俱切。河内野王縣西有邘城。
𨛫	力奚切。《說文》曰：商諸侯國。在上黨東北。《書》曰：西伯戡𨛫。
邵	是照切。晉邑也。
鄇	胡豆切。晉地名。又音侯。
鄍	莫丁切。晉邑也。
邲	蒲必切。晉邑也。《春秋》曰：晉楚戰于邲。
郤	去戟切。晉大夫叔虎邑也。
𨜻	巨焉切。聚名。在河東聞喜。
𨞙	巨諸切。聚名。
鄈	渠惟切。河東臨汾地。即漢之所祭后土處。
邢	胡丁切。《左氏傳》：狄伐邢。杜預云：邢國在廣平襄國縣。又輕干切。周公所封地。近河内。
郉	同邢。
郱	蒲經切。地名。在東莞臨朐縣東南。
郇	相倫切。郇伯。文王子也。今河東有郇城。
鄔	於古切。晉大夫司馬彌牟邑。又音烏。
鄴	魚怯切。魏郡有鄴縣。
祁	渠夷切。太原縣。《左氏傳》云：𣈆賈辛爲祁大夫。又多也。
邯	何安、胡甘二切。趙國有邯鄲縣。
鄲	都闌切。邯鄲縣。
鄃	𢈔娛切。清河郡鄃縣。又音輸。
鄗	許各切。常山縣。光武即位改爲髙邑。
𨜑	輕彫切。鉅鹿郡有𨜑縣。
鄡	苦幺切。豫章郡有鄡陽縣。
郅	諸逸切。北地郡有郁郅縣。
鄚	亡各切。涿郡有鄚縣。
𨜛	所留切。狄國名。在夏爲防風氏。
鄋	同𨜛。
邟	口盎、古衡二切。《說文》曰：潁川縣。
鄦	欣吕切。甫侯所封。在潁川。
郾	於獻切。潁川縣。又於幰切。
郟	古洽切。洛陽北地。又潁川縣名。
郪	七兮、千私二切。新郪。汝南縣。又廣漢有郪縣。
𨛖	苦怪切。《說文》云：汝南安陽郷。
郙	方禹、芳殊二切。汝南上蔡𠅘。
郋	胡雞切。汝南邵陵里。
𨝭	負弓切。國名。
鄧	徒亘切。南陽有鄧縣。
𨜷	蒲當切。汝南鮦陽𠅘。
鄎	思力切。汝南新鄎縣。
郹	古闃切。蔡邑也。
鄾	於牛切。鄧國地也。《春秋傳》曰：鄧南鄙鄾人攻之。
𨚙	胡髙切。南陽郷名。
酈	郎的切。又音蹢。南陽縣。
鄛	助交切。南陽棘陽郷名。
𨟚	如羊切。南陽縣。
䣚	力兜切。南陽𨟚縣郷。
𨞛	公達切。《說文》云：南陽隂郷。
䣁	于矩切。南陽舞隂𠅘。
𨛋	力止切。南陽西鄂縣𠅘。
郢	以井切。故楚都。在南郡江陵北十里。
𨙼	同郢。
邔	丘紀、渠記二切。南郡有𨙬縣。
鄂	五各切。南陽有西鄂縣。叔虞封也。
鄳	亡庚切。江夏郡有鄳縣。
䢵	有軍切。江夏雲社縣東地。
鄘	與恭切。《說文》曰：南夷國。
鄖	有軍切。國名。
郫	薄糜切。蜀郡有郫縣。又音脾。
𨞪	上留、除留二切。蜀郡江原縣，𨞪水首受江。
𨞼	亡願切。廣漢郷名。
那	奴多切。安定有朝那縣。又何也。多也。
𨞽	力塠切。地名。
邡	音方。《說文》云：邡。廣漢縣。
鄱	薄波切。豫章鄱陽縣。
𨚔	百交、百勞二切。地名。
鄨	俾逝切。牂牁郡有鄨縣。鄨水所出。
酃	郎丁切。長沙縣名。
郘	力語切。鄨縣𠅘名。
䣂	力對切。桂陽䣂陽縣也。亦作耒。
鄮	莫𠋫切。會稽縣。
鄞	五斤切。會稽縣。
邴	彼景、彼命二切。宋下邑也。
𨙶	補大切。郡名。亦作沛。
䣜	祚柯切。沛郡縣也。亦作鄼。
𨙹	詩沼切。魯地名。
鄑	子斯切。北海都昌縣西有鄑城。
郜	故到切。濟隂成武縣東南城名。
鄄	故縣切。東郡鄄城名。
䢻	時眞、之刃二切。地名。
鄶	光㑹切。祝融之後。國名。在鄭地。
酁	仕咸切。宋地名。
邛	渠恭切。山陽邛成縣。又蜀郡有臨邛縣。
邧	牛遠切。邧、新城。《說文》云：鄭邑也。
郔	與旃切。鄭北地。
郠	古杏切。《說文》云：琅邪莒邑。《春秋傳》曰：取郠。
鄒	仄牛切。魯縣也。古扶風附庸國。顓頊之後所封。俗作𨛄。
鄹	同鄒。又音聚。𠅘名。在新豐。
𨛄	同鄒。俗。
郰	仄牛切。《說文》云：魯下邑。孔子之郷。《論語》作鄹。
鄅	記甫、有甫二切。鄅國。今琅邪開陽縣。《左氏傳》云：邾人入鄅。
䣄	似諸、達胡二切。《說文》云：邾下邑地，魯東有䣄城。
邿	式時切。任城亢父縣有邿𠅘。
郕	時盈切。東平亢父縣有郕郷。
䣍	烏斂切。周公所誅叛國商奄是也。
酄	虎官切。魯下邑，濟北蛇丘縣也。
邳	蒲悲切。奚仲之後所封。在魯薛縣。
郎	力當切。魯邑。《左氏傳》曰：費伯帥師城郎。又漢官尚書郎。
䣡	魚奇切。臨淮徐地也。
鄣	之羊切。《左氏傳》：紀子奔於紀鄣。鄣，莒邑也。
邗	古寒、戸安二切。《左氏傳》云：吳城邗。今廣陵韓江是。
郈	胡走切。東平無鹽郷。
𨞥	古穫切。大也。今作郭。《白虎通》云：所以必立城郭者。示有固守也。
郭	同𨞥。
郳	五奚切。東海昌慮縣有郳城。
郚	午姑切。朱虛縣東南魯下邑也。
郣	蒲突切。《說文》云：郣海郡。一曰地之起者曰郣。
𨝸	徒耽切。地在濟南平陵縣南。
郯	徒甘切。東海縣也。
邪	以遮切。琅邪郡。又音斜。《論語》曰：思無邪。
郲	里該切。熒陽縣東郲城。齊滅之。
酅	胡圭切。紀邑。在安平縣。
鄫	在陵切。《春秋》曰：鄫子來朝。今琅邪縣也。
邞	方無切。琅邪縣也。
邭	巨俱、居住二切。地名。
𨚵	子代切。故國在陳留外黃縣。
郂	家哀切。陳留郷。
邽	公攜切。京兆有下邽縣。隴西有上邽縣。
郮	之由切。故國，黃帝後所封也。
𨝴	胡光切。古國名。
𨚓	彼冀切。魯季氏邑。《論語》：作費。或作鄪。
鄪	同𨚓。
鄉	許良切。五黨名。亦作郷。
酀	於田切。地名。
邺	去牛切。地名。
邱	同邺。
𨚴	汝諸切。地名。
鄝	來鳥切。地名。
𨙺	女九切。地名。
䢳	居里切。地名。
𨝫	希及切。地名。
䣇	渠留切，郷在陳留。
𨟙	於盈、於井二切。地名。
𨛭	始居切。《春秋》曰：徐人取𨛭。杜預曰：今廬江𨛭縣。
𨝘	呼土切。魯地名。
邩	呼果切。地名。
鄬	爲彼切。地名。《春秋》曰：會于鄬。杜預云：鄭地。亦作爲。
邖	所閒切。地名。
䣘	徒郎切。《續漢書》云：廣陵䣘邑也。
𨟐	同䣘。出《說文》。
邨	且孫切。地名。亦作村。又音豚。
𨜴	胡蠟切。地名。
𨞨	居大切。地名。
𨝌	公安切。地名。
𨟏	與金切。地名。
𨞾	欣陵切。地名。
䣀	渠詭切。《山海經》云：綸山東陸䣀山。又居委切。
䣆	胡經切。郷名。在髙密。《左氏傳》曰：戰於井䣆。
鄀	如灼切。《左氏傳》曰：秦晉伐鄀。秦楚界小國也。
邥	舒甚切。《左氏傳》曰：敗戎於邥垂。杜預云：周地。河南新城縣北有垂𠅘。
邤	許斤切。地名。
鄟	諸縁、徒桓二切。邾𡝤之邑。
鄵	七到切。鄭地。《左氏傳》曰：鄭伯卒於鄵。
鄸	莫中切。《左氏傳》云：曹公孫會自鄸出奔宋。鄸，曹邑也。
䢿	於干切。當陽里。
郼	於畿切。殷國名。《吕氏春秋》曰：湯立爲天子。商不變肆。親郼如夏。高誘曰：郼讀如衣。今兖州人謂殷氏皆曰衣。
䣔	胥果切。河南𠅘。
𨛌	莫郎切。《廣蒼》云：郷，在藍田。
鄯	時戰切。鄯善，西域國。《漢書》云：本名樓蘭城。去長安六千一百里。元鳳四年。傳介子誅其王。更名其國爲鄯善。又時演切。
䣎	莊釐切。郷名。
䣟	才含切。貝丘𠅘。
𤜡	胡灰切。睢陽郷名。
部	傍口切。分判也。《史記》：置大農部丞數十人。分部主郡國。《漢書》：行無部曲。注云：將軍領軍，皆有部曲。大將軍營五部，部校尉一人。部下有曲。曲有軍𠋫一人。
𨚖	子移切。谷口。
䣤	苦縛、具縛二切。聞喜縣郷名。
𨛬	步回切。聞喜郷。
𨙽	渠今切。𠅘名。在重安。
𨜕	胡絳切。門外道也。與巷同。
𨜔	戸光切。古縣名。
䣅	時眞切。姓也。
𨜵	烏昆切。郷名。在蜀。
郀	口孤切。秦地。在河東，當郀首也。
𨛒	蒲故切。𠅘名。
𨛶	人丘切。郷名。
𨚯	徒紅切。郷名。
鄌	徒郎切。國名。
𨚘	無沸切。地名。
𨛮	寄魚切。國名。
郃	侯閤切。左馮翊郃陽縣。
郩	胡交切。地名。
𨟠	九縛切。地名。
𨜳	徒冬切。古國名。
郆	居一切。地名。一云郆成山。
𨜙	如舟切。
䣛	此栗切。《說文》云：齊地也。
𨛏	七課切。山名。
𨛰	阻生切。國名。
𨞕	丁丑切。縣名。
𨝛	唐盧切。地名。
𨝲	古熬切。郷名。
𨝓	毗聊切。地名。
𨝎	苦昂切。地名。
𨜸	胡遘切。縣名。
鄽	直連切。市鄽。俗作䣑。
䣐	於京切。地名。
鄺	音荒。姓。出廬江縣。
𨝳	子思切。谷名。
𨚳	呼光切。縣名。
𨙮	扶巖切。地名。
䣋	七海切。地名。
邸	都禮切。邑名。又邸，舎也。
𨛴	胡老切。邑名。
𨚲	才孫切。𨚲䣕縣。在犍爲。
䣕	莫霸切。又音馬。
𨝔	知𦫵切。國名。
𨜓	知盈切。地名。又直盈切。
𨛕	余舟切。郷名。
𨝵	所閒切，地名。
𨝑	古喚切。𠅘名。
䣙	蒲梅切。郷名。
郕	食盈切。縣名。
𨜶	於亦切。地名。
𨛯	語其切。
𨝱	昨焦切。地名。
邼	去王切。邑名。
郴	丑吟切。縣名。在桂陽。
𨞩	去虐切。地名。
邒	徒苓切。郷名。
𨙯	且孫切。郷名。
𨝏	力之切。郷名。
𨜖	五俱切。地名。
𨚰	祖浩切。邑名。在筑陽。
𨝰	九小切。國名。
𨛐	息俊切。地名。
䢾	息典切。國名。
𨚕	皮變切。邑名。
𨙷	子省切。地名。
䢼	居顒切。邑名。亦𠅘名。
𨜽	余之切。地名。
䣢	慈夕切。《說文》云：蜀地也。
邾	中廚切。江夏縣。亦魯附庸國。
𨝍	音遷。《說文》云：地名也。
𨝯	徒紅切。地名。又姓。
𨟀	力脂切。國名。
司	胥兹切。司者，主也。《說文》云：臣司事於外者也。
伺	胥咨、司志二切。𠋫也。察也。《廣雅》、《𡌨蒼》並作覗。
詞	似兹切。《說文》云：意内而言外也。
𤔲	籀文詞。
士	事几切。事也。《傳》曰：通古今、辯不然謂之士。數始於一，終於十。孔子曰：推一合十爲士。
壻	思計切。《爾雅》云：女子之夫爲壻。或作婿。
墫	七旬切。《詩》云：墫墫舞我。《爾雅》云：蹲蹲。喜也。或作墫。亦作蹲。
壯	阻亮切。健也。大也。《詩》云：克壯其猷。
人	而眞切。《周書》云：惟人，萬物之靈。孔安國曰：天地所生。惟人爲貴。《易》曰：大人者。與天地合其德。與日月合其明。與四時合其序。與鬼神合其吉凶。《禮記》云：人者。五行之端。《太玄經》云：有九人，一爲下人。二爲平人。三爲進人。四爲下禄。五爲中禄。六爲上禄。七爲失志。八爲疾瘀。九爲極。《說文》云：天地之性最貴者也。象臂脛之形。
僮	徒東切。僮，幼迷荒者。《詩》云：狂僮之狂也。且《傳》曰：狂行僮昬所化也。《廣雅》云：僮，癡也。今爲童。
仁	而眞切。《周禮》曰：六德，仁。鄭玄曰：愛人以及物。《左傳》云：不背本。仁也。又曰參和爲仁。《論語》曰：殺身以成仁。又曰克已復禮爲仁。孔子曰：人者仁也。鄭玄曰：仁，謂施以恩義也。又曰郊社之義，所以爲仁鬼神也。鄭玄曰：仁，猶存也。《白虎通》曰：仁者好生。《說文》云：仁，親也。古文作忎也。
傂	息移切。傂祁，地名。亦作虒，又池爾、直離二切。佌傂。參差也。
伾	匹眉切。有力也。《廣雅》云：伾，衆也。
弔	丁叫切。弔生曰唁。弔死曰弔。又音的。至也。
伄	丁叫切。伄儅。不常也。
儅	丁盎切。伄儅。又丁堂切。
𠋫	胡遘切。《說文》曰：伺望也。《周禮》有𠋫人。
偂	則前切。又音翦。
仳	芳止切。《說文》云：別也。《詩》曰：有女仳離。又防脂切。
儂	奴冬切。吳人稱我是也。
㑗	式神切。妊身也。
傑	奇哲切。英傑。《詩》曰：邦之傑兮。傑，特立也。
倕	是推切。重也。黃帝時巧人名也。
𠍮	同倕。
保	補道切。《書》曰：明徴定保。保，安也。《說文》：養也。
𠈃	《說文》保字。
𠌀	古文保。亦作𣎼。
伭	胡田切。佷也。
𠆺	同伭。
企	去智切。《說文》云：舉踵也。《詩》云：如企斯翼。
𠈮	古文企。
俊	子峻切。《說文》云：才過于人也。《書》曰：克明俊德。
儁	同俊，俗作㑺。
仞	如震切。《周書》曰：爲山九仞。孔安國曰：八尺曰仞。鄭玄曰：七尺曰仞。
仕	助理切。《說文》云：學也。《論語》曰：學而優則仕。仕而優則學。
俅	渠鳩切。《詩》云：載弁俅俅。《箋云》：恭愼也。
儒	如俱切。《說文》云：柔也。
仲	直衆切。《詩》曰：仲氏任只。仲。中也。
伯	博陌切。《說文》云：長也。《曲禮》：五官之長曰伯。謂爲三公者。《周禮》：九命作伯。
佰	莫白切。《說文》云：相十佰也。《漢書·食貨志》云：而有仟佰之得。注云：仟謂千錢。佰謂百錢。
偰	相裂切。髙辛氏之子爲堯司徒。殷之先也。亦作契。
倩	此見切。《詩》云：巧𥬇倩兮。倩，好口輔也。又七性切。假倩也。
伊	於脂切。《爾雅》曰：伊，維也。注：謂發語辝也。
𠜧	古文伊。
伀	職容切。《方言》曰：𤄎沭或謂之佂伀也。
佂	之成切。《廣雅》云：佂伀。懼也。
儇	呼縁切。《詩》云：揖我謂我儇。利也。又慧也。
侅	胡改、姑來二切。奇侅，非常也。
倓	徒甘切。靜也。恬也。《說文》：安也。
𠋴	《說文》：同倓。
僷	與攝切。《楚辝》云：衣攝僷以儲與兮，攝僷。不舒展皃。
偞	《字書》僷字。
份	彼陳切。《說文》云：文質備也。《論語》云：文質份份。亦作彬。
僚	旅條切。《書》曰：百僚師師。僚，官也。又同官曰僚也。
佖	皮筆、頻必二切。佖，威儀也。
仜	胡東切。大腹也。
僝	士𥳑切。《虞書》曰：共工方鳩僝功。僝，見也。又具也。
儠	理攝切。《說文》云：長壯儠儠也。
儦	彼鴞切。《詩》云：朱幩儦儦。盛貌也。
儺	奴何切。《說文》云：行有節也。《詩》云：佩玉之儺。又奴可切。
僓	他罪切。長好皃。又嫺也。又胡對切。
佶	其吉切。正也。《詩》云：旣佶且閑。
倭	於爲切。《說文》云：順皃。《詩》云：周道倭遟。又烏禾切。國名。
俁	牛矩切。大也。《詩》云：碩人俁俁，容皃大也。
健	渠建切。《易》曰：乾，健也。天行健，君子以自強不息。
俟	牀史切。《詩》云：儦儦俟俟。獸趨行貌。又𠋫也。又音祈。虜複姓。方俟氏。
倞	渠向、渠命二切。強也。
傹	同倞。
傲	五到切。《書》云：瞽子。父頑。母嚚。象傲。傲慢，不友也。
仡	語訖切。《說文》曰：勇壯也。《書》云：仡仡勇夫。
儼	宜檢切。《詩》云：碩大且儼。儼，矜莊貌。
俚	良子切。賴也。《說文》云：聊也。
俺	於劒切。《說文》云：大也。
侚	詞俊切。疾也。
𠊫	《字書》侚字。
伴	蒲滿切。侣也。又蒲旦切。《詩》云：無然伴換。伴換猶跋扈也。
佳	革崖切。《說文》云：善也。《楚辝》云：妬佳冶之芬芳兮。
僩	下板切。武皃。《詩》云：瑟兮僩兮。僩，寬大也。又音𥳑。
倬	知角切。明也。大也。
偲	士才切。《詩》云：其人美且偲。偲，才也。
侹	他頂切。正直皃。《說文》云：長皃。一曰箸地。一曰代也。
僗	力告切。伴僗也。
傓	舒缮切。《詩》云：豔妻傓方處。傓，熾也。
儆	羈影切。戒也。《虞書》云：降水儆予。
俶	尺竹切。厚也。始也。《詩》云：令終有俶。
傭	恥恭切。均也。直也。《詩》曰：昊天不傭。又音庸。傭賃也。
僾	乙賚切。《詩》云：亦孔之僾。僾。唈也。
仿	芳往切。仿佛，相似也。
㑂	籀文仿。
佛	孚勿切。仿佛也。又符弗切。又音弼。
僁	桑截切。小聲也。
𠋱	《字書》同僁。
僟	居希切。精詳也。《月令》云：𢿙將僟終也。
供	居庸切。祭也。設也。具也。又居用切。
偫	直理切。待也。亦與庤同，儲也。具也。
儲	直於切。偫也。又儲副。
備	皮祕切。預也。
俻	同備。俗。
𠈍	古文備。
偓	於岳切。偓，促拘之見。
佺	且泉切。偓佺，仙人食松子而眼方。
儐	卑刃切。出接賔曰儐。《說文》云：導也。
㒤	尺涉切。心服也。畏也。
仢	扶握切。《爾雅》曰：奔星爲仢約。即流星也。《說文》音狄。約也。
儕	仕皆切。類也。
侔	莫侯切。齊等也。
倫	力遵切。《說文》云：輩也。一曰道也。《書》曰：無相奪倫。
偕	居骸切。《詩》云：與子偕老。偕。俱也。
侙	恥力切。《國語》曰：於其心侙然。侙，猶惕也。
併	補郢、必姓二切。羅列也。《說文》云：竝也。
俱	矩俞切。皆也。
儧	子管切。最也。
傅	方務切。太傅、太保相天子也。
俌	芳輔切。輔也。
佮	公荅切。合取也。
依	於祈切。怙也。助也。《說文》云：倚也。
佽	且利切。《詩》云：決拾旣佽。佽，利也。
倚	於擬切。依倚也。
佴	如志切。貳也。佽也。
仍	如陵切。就也。
侍	時至切。《說文》云：承也。
倢	才獵切。《詩》云：征夫倢倢。倢倢。樂事也。本亦作捷。又音接。倢伃也。
伃	與居切。武帝制倢伃。婦官也。亦作婕妤也。
傾	口營切。《說文》云：仄也。
側	莊色切。傍也。
侒	烏蘭切。《說文》云：宴也。
侐	許域切。《詩》云：閟宫有侐。侐，清淨也。或作䦗。
俜	普丁切。使也。
俠	胡頰切。《漢書》云：季布爲任俠有名，注云：同事非爲俠。又謂：任使其氣力。俠之言挾也。以權力俠輔人也。
侁	所臻切。往來侁侁，行聲。《詩》云：侁侁征夫也。
儃	達安、達亶、達案三切。疾也。何也。
仰	魚掌切。《易》曰：仰則觀乎天文。反首望也。
侳	子過切。《說文》云：安也。
儽	力罪切。《說文》云：垂皃。一曰嬾懈。又力追切。《家語》云：儽儽若喪家之狗。羸病皃。
傫	同儽。
𠊪	時注切。《說文》作侸，立也。今作樹。
偁	齒繩切。《左氏傳》云：禹偁善人，與稱同。
付	方務切。《書》云：皇天旣付，付，與也。
佸	古闊切。《詩》曰：曷其有活，佸，會也。
傆	牛萬切。黠也。
𠌝	武非切。《書》云：虞舜側𠌝。微賤也。
作	子各切。《說文》云：起也。《周禮》曰：作六軍之士執披。作,謂使之也。
假	居馬切。《書》曰：假手于我有命。假，借也。又非真也。至也。又音格。
侵	千金切。漸進也。《穀梁傳》曰：五穀不𦫵謂之大侵。侵，傷也。
償	市亮切。《左氏傳》曰：西鄰責言，不可償也。償，報也。
儥	餘祝切。《周禮》：司市以量度成賈而徵儥。儥，買也。
儀	語奇切。《說文》云：度也。《易》曰：太極生兩儀。
代	達賚切。《說文》云：更也。《書》曰：天工人其代之。
傍	蒲當切。近也。
𠊾	瞿⿔切。左右視也。
偈	近烈切。武皃。《詩》曰：伯兮偈兮。又其例切。偈，句也。
俔	苦見切。《詩》曰：俔天之妹。俔，罄也。
侣	力莒切。《聲類》云：伴侣也。
便	婢仙切。《爾雅》曰：便便，辯也。《書傳》曰：便辟，足恭也。又毗線切。
偆	尺尹切。《說文》云：富也。
任	耳斟切。《說文》云：保也。《爾雅》曰：佞也。又汝鴆切。委任也。
什	時立切。什，物也。又篇什也。
優	郁牛切。《說文》云：饒也。一曰倡也。《左氏傳》云：鮑氏之圉人爲優。優，俳也。
僖	虛其切。樂也。
儉	渠儼切。《說文》云：約也。
价	居薤切。《詩》曰：价人維藩。价，善也。
㑘	同价。
俗	似足切。習安也。《周禮》：十有二敎，六曰以俗敎則民不偷也。
仔	則之切。《詩》曰：佛時仔肩。仔肩，克也。
偭	緜徧切。《漢書》：偭鳧獺以隱處。偭，面背也。
億	於力切。安也。
俆	詞余切。緩也。
㑞	餘證切。送也。吕不韋曰：有侁氏以伊尹㑞女。與媵同。
使	所里切。令也。《書》曰：后非民罔使。又踈事切。
伶	來丁切。使也。《說文》云：弄也。益州有建伶縣。
俾	必弭切。《書》曰：有能俾乂。俾，使也。
傳	儲攣、儲戀二切。《周禮訓方氏》：誦四方之傳道。傳道丗丗。傳說往古之事也。
偋	步定切。僻也。
倌	古宦、古丸二切。《說文》云：小臣也。《詩》曰：命彼倌人。
伸	舒鄰切。舒也。《易》曰：尺蠖之屈，以求伸也。
僭	子念切。《說文》云：儗也。《書》曰：天命不僭。
伹	七閭、祥閭二切。拙也。《廣雅》云：鈍也。
㒄	式善、如善二切。《說文》云：意膬也。一曰意急而懼也。一曰戁也。
偄	而臠、乃亂二切。弱也。
傿	於建切。引爲價也。
儔	直流切。侣也。又大到切。翳隱蔽也。
倍	步乃切。《易》曰：近市利三倍。倍，謂一兩之也。
俴	才見切。《詩》云：小戎俴収。俴，淺也。
𠐿	呼肱切。恨也。迷惛也。
侊	公黃、公横二切。《國語》云：侊飯不及壺滄。注云：侊，大也。大飯謂盛饌。
倀	敕良切。失道皃。又狂也。《禮記》曰：治國而無禮。譬猶瞽之無相與。倀倀乎其何之。
偏	匹研切。鄙也。《書》曰：無偏無頗。偏，不平也。
佃	同年、同見二切。作田也。《說文》曰：中也。《左氏傳》曰：乗中佃一轅車。
儗	御理切。僭也。
侜	張牛切。《詩》曰：誰侜予美。《爾雅》曰：侜,張誑也。
倜	他激切。倜儻也。司馬相如《封禪書》云：倜儻,窮變也。
僻	匹亦切。《詩》云：民之多僻。僻，邪也。
𠈈	息紫切。《說文》云：小皃。《詩》曰：𠈈𠈈彼有屋。本亦作佌。音此。
侈	昌是、式是二切。《書》曰：禄弗期侈。侈，泰也。
伎	之豉切。《說文》云：與也。《詩》云：鞠人伎忒。又渠紀切。
𠊷	丈吏切。會物也。《方言》云：𠊷，會也。
佁	丑利、夷在二切。癡皃。
伿	弋豉切。《說文》云：墯也。
𠋺	蘇刀切。驕也。
僞	魚貴切。詐也。
倪	魚雞、吾禮二切。《莊子》云：和之以天倪。倪，自然之分也。
伍	吳魯切。行伍。《說文》曰：相參伍也。
仵	吳古切。偶敵也。
佝	公豆切。《楚辝》云：直佝愗以自苦。亦作怐。
倡	齒羊切。《說文》云：樂也。又音唱。《禮》曰：一倡而三歎。
俳	皮皆切。《漢書》曰：詼𥬇類俳倡。俳，雜戲也。
𠊬	其虐切。儌𠊬,受屈也。
佻	敕聊切。《詩》云：視民不佻。佻，偷也。
儳	仕咸切。《說文》云：儳互，不齊也。又仕鑒切。
僐	時演切。作姿也。
㑾	余招切。㑾，役也。
傜	同㑾。
俄	我多切。俄頃，須臾也。
僛	丘其切。醉舞皃。《詩》云：屢舞僛僛。
侮	亡甫切。侮，慢也。
㑄	古文侮。
傷	舒揚切。《說文》云：創也。《爾雅》曰：傷，憂思也。
俙	呼皆切。解也。訟也。
㑵	秦栗切。《廣雅》云：賊也。
㑥	以豉切。輕也。
僄	匹妙切。《說文》云：輕也。又僄狡。輕迫也。
傞	思何、古何二切。舞不止皃。《詩》云：屢舞傞傞也。
僨	甫運切。僵也。
僵	舉良切。《莊子》：推而僵之。說僵也。
偃	乙蹇切。《論語》云：草上之風必偃。偃，仆也。
仆	芳遇切。傾倒皃。
倄	下交切。剌也。一曰痛聲。
俑	餘種切。《禮記》曰：孔子謂爲俑者不仁。俑，偶人也。《說文》又他紅切。痛也。
係	何計切。《爾雅》曰：繼也。又音計。
伏	扶腹切。匿也。《易》曰：坎爲隱伏。
促	且足切。速也。迫也。
催	且回切。迫也。相擣也。
伐	扶厥切。征伐。又自矜曰伐。《書》曰：汝惟弗伐。
仇	渠牛切。《書》曰：萬姓仇予。仇，怨也。
俘	芳符切。《說文》云：軍所獲也。《左氏傳》曰：以爲俘馘。
傴	郁禹切。《說文》云：僂也。《左氏傳》曰：再命而傴。
仸	乙小切。《字書》云：尪也。
儡	力回切。相敗也。
僇	力救、居幼二切。《說文》云：癡行僇僇。一曰且也。
倃	公勞、渠久二切。毀也。
倠	許維切。《淮南》曰：嫫母仳倠。《說文》：仳倠，𨢄面也。
傛	與恭切。《漢書》：傛華。婦官名。又音勇。不安也。
僔	子損切。《說文》云：聚也。《詩》云：僔沓背憎。
侂	恥各切。侂，寄也。《論語》云：可以侂六尺之孤。
倦	渠眷切。猒也。《說文》云：罷也。《書》曰：𦒷期倦于勤。
僂	力矩切。《說文》云：尪也。周公韤僂，或言背僂也。
傮	子牢切。又祀牢切。終也。
像	似兩切。《說文》云：象也。
偶	吾苟切。《爾雅》曰：合也。《說文》云：桐人也。
僊	司連切。《說文》曰：長生僊去也。《莊子》曰：千歳猒丗，去而上僊。
𠑗	《說文》僊。
仙	《聲類》云：今僊字。
佋	時昭切。《說文》云：廟佋𥠇。父爲佋，南面，子爲𥠇，北面。
𠏮	丁退切。帀也。
伋	居及切。孔鯉子名伋。字子思。
佼	古爻切。交也。又音絞。
佩	蒲對切。大帶佩也。
傪	七感切。《說文》云：好皃。又倉含切。
㑮	五昆切。姓也。
侗	吐公、敕動二切。《論語》曰：侗而不愿。侗謂未成器之人。
伉	去浪切。《左氏傳》云：巳不能庇其伉儷。伉，敵也。
儷	吕詣切。偶也。
㒧	《字書》儷同。
僑	渠消切。髙也。
僎	士卷切。具也。將倫切。
傀	古回切。《周禮》曰：大傀烖。注云：傀，猶怪也。
𠐤	《聲類》傀字。
儋	丁談切。任也。何也。
僤	大旦切。《說文》云：疾也。《周禮》曰：句兵欲無僤。
何	胡可切。克負也。又乎哥切。辝也。
佗	達何切。《說文》云：負何也。凡以驢馬載物謂之負佗。
他	吐何切。誰也。本亦作佗。
𠈳	𠈳𠊸。二同。符歷切。古文辟。
𠊸	𠈳𠊸。二同。符歷切。古文辟。
佚	余一切。《書》曰：無敎佚欲有邦。佚，豫也。
值	除利切。《詩》云：值其鷺羽。值，持也。
俇	渠往切。《楚辝》曰：魂俇俇而南征兮。俇俇，遑遽皃。
僆	里翦、力見二切。雞鴨成僆。《文字音義》云：江東呼畜雙産謂之僆。
佾	餘質切。《論語》曰：八佾舞於庭。佾，列也。
莅	力致切。《詩》云：方叔莅止。莅，臨也。
佇	除吕切。《詩》云：佇立以泣。佇，久也。
侑	禹救切。《周禮》曰：王以樂侑食。侑，勸也。
儴	爾羊、先羊二切。因也。
偪	鄙力切。迫也。與逼同。
佪	胡雷切。佪佪。惛也。
傖	仕衡切。《晉陽秋》云：吳人謂中國人爲傖。
𠐋	力庖切。盛也。
儓	達該切。輿儓也。《左氏傳》云：僕臣儓。
㑷	他代切。意恣從也。《說文》云：意也。與態同。
𠆩	扶形、孚劒二切。《方言》云：𠆩，輕也。
𠌖	渠凶切。《方言》云：𠌖倯。罵也。燕之北郊曰𠌖倯。謂形小可憎之皃。
倯	蘇容切。《方言》云：庸謂之倯。轉語也。
伆	武粉、武弗二切。離也。《博雅》云：斷也。
㒓	他達切。《方言》云：逃也。叛也。
侼	蒲没切。侼，強也。一曰佷也。
傃	桑故切。向也。孔子曰：傃隱行怪。
偩	扶九切。像也。
侀	音形。《禮記》曰：刑者，侀也。侀者，成也。一成而不可變。
偎	烏回切。愛也。又北海之隈有國曰偎人。
倅	倉憒切。《周禮》戎僕掌王倅車之政。正其服。倅，副也。
價	古訝切。價，𢿙也。
俛	無辯切。俯，俛也。《說文》音俯。低頭也。亦作頫。
俯	弗武切。《易》曰：俯以察於地理。俯謂下首也。
仂	六翼切。勤也。又音勒。
傁	思口切。老也。與叟同。
𠋢	《說文》傁。
倇	於阮切。勸也。
借	子亦切。假借也。又子夜切。
倰	力曾切。長也。
傺	敕厲、子例二切。《楚辝》曰：伅鬱邑余侘傺兮。侘傺，失志皃。
侘	都嫁、丑家二切。侘傺。
佐	子賀切。助也。《周禮》曰：以佐王均邦國。
㒌	渠營切。特也。古煢字。
倮	力果切。赤體也。
偟	胡光切。《爾雅》曰：暇也。
侎	武婢切。《周禮》：小祝掌侎烖兵。侎，安也。本作彌。注作敉。
偷	吐侯切。盜也。《爾雅》曰：佻，偷也。謂苟且也。
𠐽	奇⿔切。使也。
僢	尺兖切。《淮南》：分流僢馳。僢，相背也。與舛同。
住	雉具、徵具二切。立也。
侻	他活切。《博雅》曰：可也。一曰輕也。
儢	力莒切。儢拒。心不欲爲也。
𠌰	古載切。假主也。
僸	牛錦切。《文字音義》云：仰頭皃。
儻	他朗切。倜儻不羈。又他浪切。倖也。
㒠	下介切。俠也。又《楚辝》云：何文肆而質㒠。
佯	余章、似羊二切。詐也。《博雅》云：弱也。
𠑘	都田切。殞也。仆也。倒也。
傎	同𠑘。
倒	丁老切。《書》云：前徒倒戈。《說文》云：仆也。
侱	他井切。侄也。
僬	子曜切。《曲禮》云：庶人僬僬。鄭玄曰：行容止之貌也。又昨焦切。
侣	力莒切。伴也。陸機《草木䟽》云：麟不侣行。
佟	大冬切。《廣蒼》云：人姓。
𠆼	古唐切。古岡字。
侄	之栗切。牢也。堅也。
𠆻	魚音切。急也。
俓	牛耕、牛燕二切。急也。
仟	七堅切。《文字音義》云：千人之長曰仟。
㒅	口礼切。《聲類》云：開衣領也。
𠉦	𠉦𠈇。思育切。並古文夙字。
𠈇	𠉦𠈇。思育切。並古文夙字。
侲	之仁、之仞二切。《說文》云：僮子也。《方言》云：燕齊之閒謂養馬者曰侲。
仉	之養切。梁四公子姓也。
僪	渠出切。《甘泉宫賦》曰：捎夔䰧而扶僪狂。本亦作獝。
倥	口貢切。倥偬。窮困也。
偬	子貢切。倥偬。
倱	戸本切。帝鴻氏有不才子。天下之民謂之倱伅。
伅	徒損切。倱伅。
傱	先鞏切。傱傱，走皃。
偡	文減切。偡偡。齊整也。
𠐩	丑減切。癡也。
仗	直亮切。器仗也。莊子以劒見問曰：夫子所御仗。
伈	悉枕切。伈伈。恐皃。
偛	楚洽切。《字書》云：偛㑳。小人。一曰偛㤴，鬼黠也。
㑻	莫刮切。㑻傄。健也。
傄	呼八切。㑻傄。
𠇱	摩葛切。𠇱㒓。事濟。
俹	鳥訝切，俹，倚也。
低	丁泥切。垂也。
𠇓	同低。俗。
儸	力柯切。𠌮儸。健而不德也。
𠌮	之車切。𠌮儸。
俸	補孔切。屏俸。小皃。又房用切。俸禄也。
僦	子祐切。僦，賃也。
俰	和臥切。和也。
儰	于詭切。儰謂之仡。仡，不安也。
傋	公項切。傋𠈵，不媚也。
𠈵	母項切。傋𠈵。
佔	丁兼切。《字書》云：佔侸。輕薄也。
侸	丁侯切。佔侸。
偠	於了切。偠㒟。細腰也。
㒟	乃了切。偠㒟。舞者㒟身若環也。
佊	陂髲切。邪也。
傌	莫亞切。齊大夫名。
佫	下各切。人姓。
𠏤	渠往切。載器也。
儭	千刃切。至也。又初吝切。裏也。或作寴。
佑	于究切。《書》云：皇天眷佑。佑，助也。
僋	他紺切。僋俕，老無宜適也。
俕	先紺切。僋俕。
佄	胡甘切。佄酒。與酣同。
仠	何旦切。衞也。
㑜	夷丗切。亦作䇩。所以合版際也。
倖	胡耿切。徼倖。亦作幸。
𠌫	卑吉切。止行也。本作䟆、蹕。
僯	力軫切。慙恥也。
俈	苦䔍切。或嚳字。俈焉，暴也。
㑳	壯救、休救二切。任身也。
𠐈	博堅、步堅二切。或蹁字。足不正也。
㒋	息移切。賤也。役也。與廝同。
佱	甫劫切。古文法。
偵	恥慶切。𠋫也。東觀使先登偵之。
𠍺	遐雅切。古文夏。
𠆴	女孝切。與閙同。
偙	都計切。偙儶也。
儶	下桂切。偙儶。
傝	他盍切。傝𠎷。惡也。一曰不謹皃。
𠎷	先盍切。傝𠎷也。
但	達亶切。語辝也。
僒	求敏、口窘二切。賈誼《鵩鳥賦》云：僒若囚拘。謂肩傴僒也。
偯	於豈切。哭餘聲。《禮記》曰：大功之哭。三曲而偯。
侇	與脂切。夷也。
傰	音朋。又音倍。《漢書》：南山羣盜傰宗等𢿙百人。亦作𦷛。
𠌅	同傰。又都柯切。
仱	渠廉切。古樂名。
僥	魚彫切。《山海經》云：僬僥國在三首國東。郭璞曰：僬僥氏。長三尺。人短之至也。
侏	諸儒切。侏儒。短人。《國語》曰：侏儒不可使援。
㑦	力計切。怒也。
儈	古會切。合市也。
僰	平勒切。屏之遠方曰僰。僰之言偪也。《說文》云：犍爲蠻夷也。
佒	於郎、於良二切。體不伸也。
𠈭	力刀切。𠈭，大也。
𠑪	許驕切。傲也。
伻	普萌切。使人也。又急也。
佉	去茄切。神名也。
㑼	力却切。神名也。
倧	祖冬切。仙人也。
偳	都官、他官二切。人名。
佬	力彫切。侾佬也。大皃也。
侾	火交切。大皃。
伽	求迦切。伽藍也。又《後漢書》云：伽倍國在莎車西。
倲	都聾切。儱倲。儜劣皃。亦姓。
𠑚	奴回切。偃也。
𠌱	息維切。偏也。
㒥	孚公切。偓㒥。仙人也。
㒕	烏江切。㒕降。不伏也。
僧	悉層切。師僧也。
仯	彌小切。仯，小皃。又初敎切。
侉	苦𤓰切。奢也。《書》云：驕淫矜侉。又安賀切。痛呼也。
傇	而勇切。衆也。
𠆶	徒感切。《詩》云：髧彼兩髦。或作𠆶。
𠐻	居偃切。偃𠐻。不伏也。
𠏨	初講切。衆齊也。
傟	於項切。戾也。
𠐌	筆委切。停也。
㑎	奴擣切。姓也。
𠋏	于藴切。優也。
佲	佲𠋶。二同。彌頂切。
𠋶	佲𠋶。二同。彌頂切。
傒	傒𠌜。二同。戸礼切。待也。本作徯。
𠌜	傒𠌜。二同。戸礼切。待也。本作徯。
僝	仕山切。僝僽。惡罵也。
僽	仕救切。僝僽。
伱	乃里切。尒也。
㒜	羊煑切。謹也。
㒇	亡甫切。慢也。
俖	匹亥切。不肯，誑妄也。
倘	他朗切。倘然。出《南華眞經》。
𠆲	魚俺切。掩𠆲。癡也。
佌	七紙切。小舞皃。
佷	戸懇切。戾也。本作很。
𠍨	密彼切。無𠍨也。
㑯	思主切。姓也。
佀	佀似。二同。祥里切。像也。
似	佀似。二同。祥里切。像也。
估	居午切。估價也。
倗	匹肯切。不也。《說文》：步崩切。輔也。
倣	甫罔切。倣，學也。
儌	居曉切。儌，行也。
侃	口旱、口汗二切。樂也。又強直也。
偘	同侃。
𠊧	蒲倖切。𠊧，直也。又俱也。
例	力丗切。類例也。
㑋	去仲切。小皃。
僜	都鄧切。又徒亘切。倰僜。不著事。
儱	力用切。儱偅。行不正也。
偅	章用切。儱偅。
㐰	私進切。古文信。
倳	側吏切。置也。
㑶	許氣切。怒㑶也。
伷	直宥切。伷系也。
㒈	許鑑切。逞皃。又覱㒈，髙危皃。
僅	巨鎭切。《說文》云：材能也。
𠊶	余證切。鈍也。
儾	奴浪切。寬儾也。
傼	呼旰切。姓也。
𠈄	胡慣切。𠈄臣也。
儙	去戰切。儙，開也。
仛	丑訝切。嬌逸。又湯洛切。
㑃	乙孝切。很㑃也。
傔	去念切。侍從也。
偌	人夜切。姓也。
𠉧	子句切。𠉧促也。
㑍	力對切。亞也。
𠎻	徒混切。仙𠎻也。
伳	私列切。伳侈也。
倛	欺忌切。倛儗，不行。
𠉣	火困切。老忘也。
㑤	莫敎切。好皃。
傚	胡敎切。學傚也。
𠐊	常𥙿切。𠐊，神也。
僕	薄沃切。僮僕。《說文》云：給事者也。
傈	力質切。廟主也。本作栗。
傕	苦角切。姓也。
仴	五活切。地名。
𠈻	渠戟切。倦也。
㒂	張略切。姓也。
傶	宗禄切。邑名。亦姓。
㒔	時束切。㒔㑛。動頭皃。
㑛	舒緑切。㒔㑛也。
𠋩	風木切。
𠌹	知力切。古文陟。
㒊	師立切。不及也。
佹	九委切。戾也。《春秋》云：晉侯佹諸。
偉	于鬼切。大也。《說文》云：奇也。
俉	五顧切。《史記·天官書》云：鬼哭若呼。其人逢俉。注云：俉，迎也。
𠆵	五兮切。𠆵㑮，佯不知皃。
俒	胡困切。《說文》云：完也。《逸周書》曰：朕實不明。以俒伯父。
仚	許延切。輕舉皃。《說文》云：人在山上也。
僙	胡光切。作力皃。與趪同。
儜	女耕切。困也。弱也。
儯	徒登切。陵儯。長皃。
偤	以周切。侍也。出《文字辨疑》。
件	其輦切。《說文》云：分也。从牛，牛大物，故可分。
以	余止切。用也。與也。爲也。古作㠯。
儑	五甘切。不慧也。
俵	波廟切。俵散也。
傸	叉丈切。惡也。
儚	莫登切。《爾雅》曰：儚儚、洄洄，惛也。郭璞云：皆迷惛。
個	加賀切。偏也。鄭玄注《儀禮》云：俗呼个爲個。
僀	丁計切。俊也。或與偙同。
僿	蘇代、式志二切。《史記》云：小人以僿。
㑉	音夙。慉㑉，不伸。
傉	奴篤切。虜。三字姓有庫傉官。
倔	巨勿切。倔強。
咎	其久切。《說文》云：災也。从人从各。各，有相違也。
位	于僞切。《說文》云：列中庭之左右曰位。
偒	他莽切。直也。
㐴	俗攀字。
儿	而眞切。仁人也。孔子曰：人在下。故詰屈。《說文》曰：古文奇字，人也，象形。
兀	五忽切。《說文》曰：髙而上平也。从一在人上。
兒	如支切。《說文》云：孺子也。从儿，象小兒頭囟未合。
允	惟蠢切。《易》曰：允𦫵大吉。允，當也。又信也。
兊	徒外切。說也。
兌	《說文》兊。
充	齒戎切。行也。滿也。
𠅙	力尚切。朗也。又信也。
兖	俞轉切。《書》曰：濟河惟兖州。
免	靡蹇切。去也。止也。脫也。
父	扶甫切。《易》曰：有夫婦，然後有父子。《說文》云：父，矩也。家長率敎者也。
爹	屠可切。父也。又陟斜切。
爸	蒲可切。父也。
㸙	之邪切。父也。
爺	以遮切。俗爲父爺字。
臣	時人切。《易》曰：有父子，然後有君臣。《白虎通》曰：臣者，繵也，屬志自堅固也。《說文》云：臣，牽也。事君也，象屈服之形。《廣雅》云：臣，堅也。孔子曰：仕於公曰臣。仕於家曰僕。
臦	居況切。《說文》曰：乖也。从二臣相違。
臧	則郎切。《說文》云：善也。
𡒉	籀文臧。
男	奴含切。《易》曰：有萬物，然後有男女。《白虎通》曰：男者，任也。《說文》云：丈夫也。字从田、力，言男用力於田也。《夏書》曰：二百里男邦。孔子曰：男，任也。任王者事。《周禮》曰：方千里曰王畿。其外五百里曰侯服。又其外五百里曰甸服。又其外五百里曰男服。《禮記》曰：王者之制，禄爵公侯田方百里。伯七十里。子男五十里。
𦥶	巨九切。《爾雅》云：母之晜弟爲𦥶。作舅，同。
甥	所庚切。《左氏傳》注：𡛷妹之子曰甥。
嬲	奴曉切。戲相擾也。
民	彌申切。《說文》云：衆氓也。《書》曰：民非主罔事。主非民罔使。
氓	莫耕切。《說文》云：民也。《詩》云：氓之蚩蚩。
夫	甫俱切。《說文》云：丈夫。从一、大，一以象簪。周制八寸爲尺。十尺爲丈。人長八尺。故曰丈夫。又夫三爲屋。一家田爲一夫也。又音扶。語助也。
㚘	蒲滿切。竝行也。
替	吐麗切。《書》曰：弗敢替上帝命。替，廢也。
規	癸支切。《丗本》：倕作規矩。準繩也。規，正圜之器也。
予	以諸切。予者，我也。又音與。《說文》云：推予前人也。
舒	式諸切。舒，敘也。《說文》云：伸也。一曰舒緩也。
𠄔	胡慢切。相詐惑也。从倒予。今作幻。
我	五可切。《說文》云：施身自謂也。《易》曰：我有好爵。
𢦓	古文我。
義	魚奇切。已之威儀也。又宜寄切。仁義也。
羛	墨翟書義字從弗。
身	式神切。《說文》云：躳也。象人之身。《易》曰：近取諸身。
軀	去迂切。《說文》云：體也。
𨈬	同軀。俗。
𨈛	止移切。四𨈛體也。亦作肢、胑。
𨈪	只兒切。亦用爲四𨈪字。
躴	力當切。躴躿。身長皃。
躿	口岡切。躴躿。
躭	丁含切。俗耽字。
軁	力句切。屈已也。
𨉯	匹政切。俗聘字。
䠿	五拜切。人名。
躱	丁果切。躱身也。
䠽	下哀切。《字書》云：躴䠽。體長皃。
䠸	丘華切。䠸𨈚，以體柔人也。《爾雅》作夸毗。
𨈚	薄彌切。䠸𨈚。
躽	於建切。躽體。怒腹也。
躳	居雄切。《說文》曰：身也。
躬	同躳。
䡀	之善切。裸形也。
軄	之力切。俗職字。
躶	力果切。赤體也。亦作裸。
躰	躰軆。他禮切。並俗體字。
軆	躰軆。他禮切。並俗體字。
𨈭	他甘切。俗聃字。
𨈓	力登切。𨈓身也。
𨈩	蒲末切。
躸	居宜切。躸，身單皃。
兄	詡榮切。昆也。《爾雅》曰：男子先生爲兄。
兢	冀徵切。兢兢，戒愼也。《說文》云：競也。
𠓆	同兢。見《說文》。
弟	大禮切。《爾雅》曰：男子後生爲弟。又大例切。《說文》云：韋束之次弟也。
𢦢	古文弟。
第	大例切。今爲第幾也。
罤	古昏切。《說文》云：周人謂兄曰罤也。今作昆同。
晜	同罤。
女	尼與切。《說文》云：婦人也。象形。《易》曰：有萬物，然後有男女。又女者，如也。如男子之敎。又女，從也。女子有三從之義。又尼慮切，以女妻人曰女。
姓	思政切。姓氏。《書》曰：平章百姓。
姜	居羊切。炎帝居姜水，以爲姓。
姞	渠乙切。姞氏爲后稷元妃。南燕姓也。
姚	俞招切。舜姓也。
嬀	矩爲切。水名。《書》云：釐降二女于嬀汭。亦姓。
嬴	余征切。姓也。
好	呼道切。《說文》云：美也。又呼導切。愛好也。
妞	呼道切。姓也。亦作𡚽。
娸	去疑切。姓也。一曰𨢄也。
娧	他外切。好皃。
嬿	於典、於見二切。《說文》云：女字也。《詩》曰：嬿婉之求。本或作燕。
娙	胡丁、五耕二切。身長好皃。武帝所幸邢夫人号娙娥。
𡣶	作旦切。好容皃。
婉	於逺切。婉媚。《說文》云：順也。
妴	同婉。
姛	徒孔切。項直皃。
嫣	許乾切。又於建切。長美皃。
姌	如斂切。長皃。
嫋	奴了、如酌二切。姌嫋。長也。
孅	思廉切。細也。
嫇	亡丁切。《說文》曰：嬰嫇也。一曰嫇嫇。小人皃。又亡鼎切。嫇奵。自持也。
奵	丁冷切。嫇奵。
婬	余針切。喜也。《說文》云：私逸也。
嬛	巨營切。《詩》云：嬛嬛在疚。家道未成。嬛嬛然，亦孤特也。
𡞦	同嬛。
姽	牛委切。《說文》云：閑體，行姽姽也。
㚲	尺涉切。輕薄。一曰多技藝也。
婐	烏果切。婐㛂也。
𡛣	乃果、五果二切。委皃也。
委	於詭切。委，屬也。棄也。曲也。
𡝫	丑廉切。𡝫妗也。
妗	許兼切。𡝫妗，美𥬇皃也。
孂	居夭、居黝二切。竦身皃。
婧	財姓，疾井、子盈三切。竦立皃。
妌	音靜。靜也。
姂	房法切。《說文》曰：婦人皃。
嫙	徐縁切。好皃。
姡	胡括、戸刮二切。多詐也。《爾雅》曰：靦，姡也。
䶒	阻皆切。有𠆈季女。《說文》子奚切。材也。
嬥	徒了、徒聊二切。嬥嬥。往來也。
嫢	衢癸、娶惟二切。盛皃。《說文》云：媞也。秦晉謂細𦝫曰嫢。
媞	徒奚切。安詳也。《說文》承旨切，諦也。一曰江淮之閒謂母曰媞。
婺	亡句切。婦人皃。
娛	魚俱切。樂也。
嫺	胡閒切。嫺，雅也。
媐	呼基切。善也。
娭	虛基切。戲也。又婦人賤稱。
娓	亡利、眉鄙二切。美也。又音尾。
媅	都含切。樂也。
妉	同媅。
嫡	丁歷切。屬也。又正也。
孎	知玉切。女謹皃。
媕	烏斂切。女有心媕媕。又音諳。
𡜉	而閃切。媞也。
媣	同𡜉，見《說文》。
嫥	之縁切。專一也。又可愛之皃。
如	仁舒切。而也。往也。若也。
嫧	初革、側革二切。婩嫧，鮮好皃。
娕	楚角切。謹也。又音賴。好皃。
𡣒	同娕。
娖	側角切。辯也。
嬐	桑廉、牛檢二切。敏疾也。
𡠗	之利、之立二切。《說文》云：至也。
𡣕	毗民切。妃𡣕也。
𡝏	古文𡣕。
㛥	他合切。俛伏也。
妟	烏㵎切。
嬗	時戰切。緩也。
嫴	公奴切。苟且也。《說文》曰：保任也。
媻	蒲寒切。媻媻。往來也。《說文》：薄波切，奢也。
娑	桑多切。婆娑。舞者之容。
婆	蒲河切。婆娑。又婆母也。
姰	息匀切。狂也。又音縣。
姷	于救切。偶也。
姕	且貲、子兒二切。《說文》曰：婦人小物也。《詩》曰：屢舞姕姕。
𪥩	其绮切。婦人小物也。
嬰	一盈切。《蒼頡篇》云：男曰兒。女曰嬰。《說文》云：頸飾也。
㛑	青旦切。三女爲㛑。又美好皃。
𡛝	同㛑。見《說文》。
媛	爲眷切。美女也。
娉	匹逕切。娶也。
娽	力谷切。顓頊妻。《說文》云：隨從也。
妝	阻良切。女字。又飾也。
𡡗	力沇切。《說文》曰：順也。
孌	力轉切。慕也。亦同𡡗。
媟	思列切。慢也。嬻也。
𡜄	同媟。
嬻	徒卜切。易也。媟也。
妎	胡計切。《說文》云：妒也。又音害。
𡟲	與妎同。
𡢑	知密切。短面皃。
䆯	丁滑切。《說文》云：短面也。
𡢖	口賣切。難也。
嬖	補悌切。《說文》云：便僻也。《春秋傳》曰：賤而獲幸曰嬖。
妒	丹故切。爭色也。
妬	同妒。
嫉	慈栗切。妬嫉也。
媦	云貴切。楚人呼妹。《公羊傳》曰：楚王之妻媦。
媢	莫報切。《說文》云：夫妬婦也。
妖	乙嬌切。媚也。
𡝩	同妖。
佞	奴定切。口材也。
嫪	力髙、力報二切。難也。《說文》云：婟也。
婟	胡故切。嫪也。戀也。
嫭	胡故切。好皃。《楚辝》曰：嫭目宜𥬇。或作嫮。
㜘	子庶切。嬌皃。
婼	丑略切。不從也。又音兒。婼羌。
妄	武況切。☀也。
妨	孚方、孚放二切。害也。
媮	他侯切。巧黠也。又媮，薄也。
娋	所效切。小娋，侵也。
㛆	當果切。量也。揣也。
嫌	胡謙切。《說文》曰：不平於心。一曰疑也。
妯	直六切。妯娌也。又敕流切。擾也。
娌	良士切。妯娌也。
婞	胡頂切。很也。
嫸	之善切。伎也。
娺	陟滑切。怒也。
㜝	烏廉、五感二切。含怒也。又魚檢切。
娿	烏何切。媕娿也。
妍	吾堅切。好也。
嫳	匹蔑切。《說文》云：易使怒也。
𡟨	失冉切。不媚也。前卻𨻤𨻤然也。
娃	鳥隹切。美皃。
妜	於決切。憂妬也。
孈	右尒、尤卦二切。愚戅多態也。
㥨	縈利切。不悅也。
嫼	莫勒切。奴也。
𡛟	于厥切。輕也。
嫖	匹招、匹妙二切。輕嫖也。
㛗	子戈切。主也。
媁	於歸切。自恣也。美也。
婎	呼維切。醜也。
媥	匹連切。輕也。
㛼	初洽切。《說文》云：疾言失次也。
嬬	如殳切。下妻也。
婄	妨走、蒲回二切。婦人皃。
嬯	大來切。鈍劣也。
婱	胡連切。所望也。《說文》云：有守也。
㜤	式衽切。貪頑也。
㜗	倉含切。婪㜗也。又七感切。
婪	力男切。貪也。
嬾	力但切。懈惰也。
娎	許列切。喜也。
𡝤	力侯切。《說文》云：空也。一曰𡝤，務也。
婁	同𡝤。出《說文》。
𡜰	古文婁。
㛍	丘協切。得志也。又呼協切。少氣也。
孃	女良切。母也。又如常切。
娘	女良切。少女之号。
嬈	奴了切。苛也。又擾，戲弄也。
𡢕	許委切。《說文》云：惡也。一曰人皃。
𡜜	先干切。誹也。
𡠜	莫胡切。《說文》云：𡠜母，鄙醜也。亦作嫫。
婓	芳肥切。往來婓婓皃。又大醜也。
嬋	市然切。嬋媛也。
媆	如臠切。《說文》好皃。又奴困切。與嫩同。
㛪	於劒切。婢也。
㜮	力暫切。過差也。
嫯	五髙、五到二切。侮慢也。
娩	無遠、亡辯二切。婉娩也。媚好也。
妥	湯果、湯回二切。女字。《爾雅》云：坐也。
姤	古𠋫切。遇也。
嬇	胡内切。女字。
嬌	居摇切。嬌姿也。
嫘	力追切。嫘祖也。
𡡐	方木切。昌意妻。
妺	莫葛切。妺喜，桀妻也。
婩	魚踐切。好也。又午漢切。齊也。
𡠚	卑溢切。《廣雅》云：母也。
媓	胡光切。母也。
𡡏	所交切。𡛷也。
姒	徐里切。娣姒。長婦曰姒。幼婦曰娣。
娣	徒厲切。娣姒。
姢	於縁切。嬋娟也。
妦	孚庸切。妦，容好皃。
㛔	同妦。
孀	所莊切。孤孀。寡婦也。
妙	彌照切。神妙也。《老子》曰：衆妙之門。
嬙	在梁切。𡣕嬙，婦官名。又音色。女字也。
婿	思計切。夫婿。與壻同。
媵	以證、實證二切。送女從嫁。《爾雅》曰：媵，將送也。亦作𦩩。
婘	具貟切。好皃。
孉	同婘。
嬼	力受切。姣嬼也。
媉	乙角切。好也。
嬚	力兼切。
嬉	許依切。樂也。
媷	如欲切。懈惰也。
娵	子俞切。少也。又娵觜，星名。
婸	地朗切。戲婸也。
㛁	匹耕切。急也。
婍	丘倚切。《博雅》云：婍，好也。
妠	奴紺切。取也。又奴荅切。姶妠，聚物也。
𡞣	胡減切。健也。
妛	充之切。侮也。
㛃	公節切。㛃，清也。
嬆	許急切。莊嚴也。
娏	莫江切。《𡌨蒼》云：女神名。
婽	古雅切。好也。
娷	竹恚、女恚二切。飢聲。
𡜊	甫九、普來二切。好皃。
娝	布美切。《纂文》云：人姓也。《說文》又匹才切。不肖也。
㜳	胡乖切。和也。
妧	五館切。好也。
㛒	丁𠋫切。㛒譳。詀誽也。亦作䛠。
嬜	火含切。貪嬜也。又許今切。
䧪	充陟切。女子態。
姴	力薛切。美也。
娨	下鴈切。嫯娨也。
媽	莫補切。母也。
姆	音茂。女師也。
娒	同姆。《說文》又莫后切。
㛴	奴道切。《說文》云：有所恨痛也。亦作𡜪。
𡡕	於月切。𡜴肥皃。
奸	公安切。亂也。
娗	徒鼎、達丁二切。《說文》云：女出病也。
媿	居位切。《說文》云：慙也。亦作愧。
奻	女閒切。《說文》云：訟也。
姦	古顔切。姦，邪也。
姧	同姦。俗。
姥	莫古切。老母也。
𡜴	女刮切。小兒肥𡜴也。
娾	吾駭切。喜樂也。
㜷	莫奚、莫移二切。齊人呼母。亦作𡝠。
嬭	乃弟切。母也。又女蟹切。乳也。
㚷	同嬭。
姘	普耕、普經二切。《說文》云：漢律，齊人與妻婢姦曰姘。
姅	匹半、博慢二切。婦人污。又傷孕也。
妃	芳菲切。《說文》：匹也。又音配。
婥	齒約切。女疾也。又婥約。好皃。
娀	息弓切。有娀氏女𥳑狄爲帝嚳次妃。吞乙卵而生契。
姮	胡登切。姮娥也。
娼	齒羊切。婸也。婬也。
𡣪	舒赤切。𡣪女也。
姣	戸交切。婬也。又音狡。妖媚也。
𡤞	苦危切。
嬣	女耕切。姘嬣也。
嫜	之羊切。夫之父母也。
妐	之容切。夫之兄也。
㚰	普梅切。孕也。與胚同。
媸	尺之切。婬也。
姬	居之切。黃帝居姬水以爲姓。又弋之切。
嫞	市庸切。嬾女也。
嫠	力之切。寡婦也。
姿	子思切。姿，態也。
𡜂	何古切。𡜂𢲸。貪也。
㜪	㜪嫀。二同。色臻切。有㜪國。
嫀	㜪嫀。二同。色臻切。有㜪國。
㜯	許宜切。婦人之稱也。
㛹	蒲緜切。㛹姢。美女皃。
𡣬	於縁切。美女也。
𡢱	匹遙切。漢公主名。
㚣	古巧切。古文姣。
婋	火交切。女心俊。
孋	力移切。孋姬。本亦作驪。
妋	方無切。貪皃。又於牛切。面目閒恨。
㛺	於甘切。女不淨。
媖	於京切。女人美稱。
䎟	日之切。䎟媚也。
𡜁	古華切。女名也。
妑	栢麻切。女名也。
𡤉	白民切。𡤉眉也。本作颦。
𡝐	直牙切。美也。
妿	古何切。女師也。又於何切。
娻	德紅切。國名。
㛻	口蛙切。女㛻也。
姱	苦𤓰切。姱奢皃。
媈	牛昆切。女媈也。
婷	徒寧切。和色也。
妔	苦庚切。美女也。
嬁	得棱切。美女皃。
㜨	女皆切。㜨女也。
𡡈	博盲切。𡡈謹也。
𡟞	息遊切。女名也。
媃	如舟切。女名也。
㚴	普布切。美女也。
媋	式匀切。
㜞	殂含切。女㜞也。
㛎	㛎𡜅。二同。力與切。婦人醜皃。
𡜅	㛎𡜅。二同。力與切。婦人醜皃。
㚹	莫飽切。好皃。又力首切。
妚	方酉切。好皃。
嫐	奴好切。嬈嫐也。
嫵	亡甫切。美女。《說文》云：嫵，媚也。
娬	同嫵。
孍	魚檢切。好女皃。
㛚	他重切。㛚齊皃。
㜗	㜗𡡖。二同。七感切。好皃。
𡡖	㜗𡡖。二同。七感切。好皃。
𡜃	而煑切。魚敗也。
妸	一何切。女字也。
婀	於可切。婀𡟦，美皃。亦作妸。
𡟦	奴可切。婀𡟦。
㛱	烏罪切。㛱娞，好皃。
娞	乃罪切。㛱娞。又思惟切。《尚書》爲古文綏。
婇	七宰切。婇女也。
㛧	母敢切。郷名也。
㜌	奴斗切。妳異名。又古𠋫切。取乳也。
𡛷	將仕切。《爾雅》曰：男子謂女子先生爲𡛷。
㛮	蘇老切。兄之妻也。
嫂	同㛮。俗又作嫂。
㛦	郎感切。好皃。
姐	兹也切。《說文》云：蜀人呼母曰姐。又祥預切。姐，𡣶也。
她	同姐。古文。亦作毑。
姫	章引切，姫，愼也。
嫤	居隠切。好皃。
𡠖	胡告切。女名。
娍	食政切。長好皃。
婭	於訝切。姻婭也。
𡞟	薄汗切。㛶𡞟。無宜適也。
㛶	他旦切。㛶𡞟。
奼	恥下、竹亞二切。美女也。又音妬。
姹	同奼。又河上姹女。水銀也。
㜻	力絹切。㜻從也。
婻	奴紺切。美皃。又小肥也。
婏	孚万切。産婏也。《說文》云：兔子也。
嬎	同婏。《說文》云：生子齊均也。
𡤹	同婏。
𡛗	必媚切。女名。
𡞭	女丗切。姥𡟲也。
𡜍	疾恣切。妬𡜍也。
嫎	補曠切。妨嫎也。
姲	於鴈切。女字。
姩	姩𡝟。二同。奴見切。美女。
𡝟	姩𡝟。二同。奴見切。美女。
㜣	奴見切。《說文》云：人姓也。
𡚨	昌逸切。女不謹。
𡣯	子列切。好𡣯也。
㛕	㛕𡣁。上於急切。下女立切。婦皃。
𡣁	㛕𡣁。上於急切。下女立切。婦皃。
妰	張略切。靜妰也。
妾	士接切。妾，接也。得接於君者也。
嬄	於吉切。嬄𡡕也。
妲	多剌切。妲妀。紂妃。
妀	音紀。妲妀。《說文》云：女字也。
妭	蒲活切。天子射擊也。《說文》云：美婦也。《文字指歸》曰：女妭秃無髪，所居之處天不雨也。
媪	烏老切。女老稱。又烏骨切。媪妠。小肥也。
𡟩	息節切。小皃。
姪	徒結切。《爾雅》曰：女子謂晜弟之子爲姪。又音帙。
㜼	同姪。
妷	弋質切。淫妷也。亦音帙。與姪同。
嬳	乙縛、于故二切。惜也。
嫛	壹奚切。人始生曰嫛婗。
婗	五兮切。嫛婗。
姨	余脂切。《爾雅》曰：妻之𡛷妹，同出爲姨。
婢	步弭切。《說文》云：女之卑者。
媚	明秘切。嫵媚也。
媺	音美。《周禮》云：一曰媺宫室。
㛄	於希切。女字也。
姝	尺朱切。《說文》云：好也。
𡚾	同姝。亦見《說文》。
媰	仕于、仄鳩二切。婦人妊身也。《周書》曰：至于媰婦。
嬃	相俞切。女字也。
嫗	烏遇切。老嫗也。《說文》云：母也。
媲	匹計切。《爾雅》曰：媲，妃也。
妻	千兮切。《說文》云：婦與已齊者也。
𡜈	古文妻。
㜎	音奚。《說文》云：女隷也。
媧	古娃切。女媧氏。
𡢓	籀文媧。
媒	音梅。《說文》云：謀也。謀合二姓也。
始	式子切。《說文》云：女之初也。
妊	汝鴆切。妊身。懷孕也。
娠	失人、之刃二切。妊娠也。
姻	音因。《說文》云：壻家也。女之所因，故曰姻。
婣	籀文姻。
妘	王分切。《說文》曰：祝融之後姓也。
𪔈	籀文妘。
婚	呼昆切。《說文》云：婦家也。《禮》：娶婦以昏時。婦人隂也。故曰婚。亦作㛰。
𡕽	籀文婚。
嫄	愚袁切。姜嫄。帝嚳元妃。
婠	一丸切。《說文》云：體德好也。
𡟰	音鴛。𡟰婏。美也。
姺	色臻切。《說文》云：殷諸侯爲亂，疑姓也。《春秋傳》曰：商有姺妚。
媊	子移、昨千二切。《甘氏星經》曰：太白上公妻号女媊。居南斗。
婜	口閒切。《說文》云：美也。
媌	莫交切。《說文》云：目裏好也。《方言》云：自關而東，河、濟之閒謂好爲媌。
姼	是支切。姼，母也。《說文》曰：美女也。又音侈。
𡚼	同姼。
嫁	古訝切。《說文》云：女適人曰嫁。
姎	烏浪、一郎二切。《說文》云：女人自稱我也。
嬹	許應切。悅也。
嫈	烏莖、一郎二切。《說文》云：小心態也。
孁	郎丁切。《說文》云：女字也。
婤	職流切。女字。《左氏傳》：衞襄公有嬖人婤姶。
姶	烏合切。女字。
媨	羊久切。𨢄也。
㛅	仍吏切。女字。
妣	必爾切。《爾雅》曰：母爲妣。
𡚧	籀文妣。
嬩	以諸切。女字。
娶	七諭切。《說文》云：取婦也。
妵	他口切。女字。
娥	五何切。《說文》云：帝堯之女，舜妻娥皇字也。秦晉謂好曰娙娥。
姑	古胡切。《說文》云：夫母也。《爾雅》曰：父之𡛷妹爲姑。又且也。
嫷	湯卧、徒果二切。《說文》云：南楚之外謂好曰嫷。
媠	同嫷。
𡞞	所景切。《說文》云：減也。
婦	符九切。《說文》云：服也。从女持帚洒埽也。
𡚮	音久。女字也。亦作奺。
娡	之侍切。有莘之女。鯀娶之。謂之女娡。
妹	莫背切。《爾雅》曰：女子後生爲妹。
嬒	烏㑹切。《說文》云：女黒色也。
嫚	莫晏切。《說文》云：侮易也。
嫽	力弔切。《說文》云：女字也。《方言》云：青、徐之閒謂好爲嫽。
媾	居𠋫切。《說文》云：重婚也。《易》曰：匪𡨥婚媾。
奴	乃都切。《說文》云：奴婢皆古之罪人，《周禮》曰：其奴，男子入于辠隷。女子入于舂藁。
㚢	古文奴。
嬮	於協切。《廣雅》云：好也。又一鹽切。
㜅	丑六切。《說文》云：媚也。又許六切。
威	於韋切。威儀。《說文》云：姑也。
妁	之若切。《說文》云：酌也。斟酌二姓。又音杓。
㜰	以灼切。《桂苑》云：㜰,媄皃也。又音爍。
嫿	呼麥、乎麥二切。《說文》云：靜好也。
㚤	音翼。《說文》云：婦官也。
婕	即𫟒切。婕妤。婦官也。
妤	以諸切。婕妤。
頁	下結切。《說文》云：頭也。
頭	達侯切。《說文》云：首也。《禮記》曰：頭容直。鄭玄曰：不傾顧也，謂必中也。
顔	吾姦切。《國語》云：天威不違顏咫尺。顏謂眉目之閒也。
𩑒	徒木切。《說文》曰：𩑒，顱也。又徒落切。
顱	力胡切。《博雅》曰：頊顱謂之髑髏。
頂	丁領切。《易》曰：過涉滅頂，凶。頂，顚也。《廣雅》云：上也。
𩕢	籀文頂。
額	雅格切。《方言》云：中夏謂之額，東齊謂之顙。《釋名》曰：額，鄂也。有垠鄂也。
頟	同額。
𩕾	魚怨切。顚也。
願	同𩕾。《爾雅》云：思也。《廣雅》云：欲也。
顚	都堅切。頂也。山頂爲之顚。
顙	蘇朗切。額也。《易》曰：其於人也爲廣顙。
題	達兮切。頟也。《楚辭》云：彫題黒齒。
頞	惡葛切。鼻莖也。《孟子》曰：蹙頞相吿。亦作齃。
頯	渠追、丘軌二切。《爾雅》云：蚆博而頯。注云：頯，中央廣，兩頭銳。
頰	居牒切。《說文》云：面旁也。《山海經》云：其爲人小頰赤眉。
䫀	公典、公很二切。《說文》云：頰後也。
頜	公荅切。《公羊傳》：絶其頜口也。《方言》：頜、頥，頷也。《說文》乎感切。𩔞也。
𩔞	胡耽切。《說文》云：頥也。
顄	同𩔞。又下感切。
頷	戸感切。《莊子》曰：千金之珠，必在九重之淵而驪龍頷下。又音含。
頥	以之切。《易》曰：頥中有物曰噬嗑。又頥養也。《說文》曰：顄也。與𦣞同。
項	胡講切。頸後也。
領	良郢切。《詩·傳》云：領頸也。又《禮》：領父子君臣之節。玄曰：領猶理也。
頸	吉郢切。《說文》云：頭莖也。
䪴	諸甚切。《說文》云：項䪴也。《蒼頡》云：垂頭之皃。
顀	直追切。出頟也。
𩑢	薄諧、蒲回二切。《說文》云：曲頥也。
䫟	有衮切。《說文》云：面色䫟䫟也。
顩	五檢切。《說文》云：𪙊皃。《蒼頡》云：狹面銳頥之皃。
頵	於倫切。《說文》云：頭頵頵大也。亦楚君名。
䫡	五咸切。頭頰面長皃。
碩	市易切。大也。
頒	扶云切。《詩》云：有頒其首。頒。大首皃。一云衆也。又音班。
䫞	火幺、口幺二切。《蒼頡》云：頭大也。
顒	牛凶切。《爾雅》曰：顒顒，卬卬，君之德也。《說文》云：頭大也。
顤	牛姚切。髙長頭皃。又五弔切。
顝	口骨、口回二切。《蒼頡》云：相抵觸。《廣雅》云：顝，𨢄也。
䫨	五髙切。髙大也。
頎	渠衣切。詩云：碩人頎頎。傳：具長皃。又頎頎然，佳也。
𩓥	五角切。面前𩓥𩓥。
䫶	防園切。大𨢄皃。
𩒳	莫佩切。《說文》云：昧前也。
𩓞	在姓切。《說文》云：好皃。《詩》：所謂☀首。
𩖊	郎丁切。《說文》云：面瘦淺𩖊𩖊也。
頨	𡞲縁、有矩二切。《說文》云：頭妍也。
顗	牛豈切。靜也。《說文》云：謹莊皃。
𩔀	五怪切。頭蔽𩔀也。
頑	五環切。鈍也。《左氏傳》曰：心不則德義之經曰頑。
𩓠	吉惟切。《說文》云：小頭𩓸𩓸也。
𩓸	同𩓠。
顆	口火切。小頭皃。
頢	古活、戸活二切。短面皃。
頲	他領切。《爾雅》曰：直也。《說文》云：狹頭也。
頠	五罪、牛毁二切。《爾雅》曰：靜也。《說文》云：頭閑習也。
頍	丘婢切。舉頭皃。
𩑦	莫骨、烏骨二切。内頭水中也。
顧	古布切。瞻也。迴首曰顧。
頋	同顧。俗。
䪾	之忍切。《說文》云：顏色䪾䫰。愼事也。亦作𩒉。
䫰	來軫切。䪾䫰，一云頭少髮皃。亦作𩕔。
顉	牛感切。《說文》云：低頭也。《左氏傳》云：逆於門者，顉之而巳。杜預曰：顉摇其頭。亦作頷。又音欽。曲頥也。
顓	諸縁切。《丗本》：昌意生髙陽，是爲帝。顓頊，顓者專也。頊者正也。言能專正天之道也。
頊	虛玉切。顓頊。又頊顱。
𩔴	同頊。
頫	靡卷切。低頭也。《說文》音俯。
頓	都鈍切。《說文》云：下首也。《周禮》：九拜三曰頓首。
頣	式忍切。舉目視人皃。
𩕊	之善切。倨視人也。
頡	紅結切。蒼頡。古造書者。《詩·傳》云：飛而上曰頡。《說文》曰：直項也。
䪼	之劣切。漢髙祖隆䪼龍顔，又之出切。
顥	胡暠切。白皃。《楚辭》曰：天白顥顥。
顅	苦閒、居研二切。《考工記》曰：𢿙目顅脰。玄曰：顅，長脰皃。《說文》云：頭𩯭少髮皃。
𩑔	口本、口沒二切。秃也。
頛	力罪切。《說文》云：頭不正也。
䫔	下計切。伺人也。一曰恐也。又去結切。
䫌	匹米切。傾首也。不正也。
𩒱	苦昆、苦鈍二切。頭無髪也。一曰耳門也。
䫥	五罪切。頭不正也。
頗	普波切。不平也。偏也。又匹跛切。
𩑣	有救切。顫也。又病也。亦作疣。
頄	渠周切。《易》曰：壯于頄。王弼云：頄，面顴也。又音逵。
頩	普經、普冷二切。頩，色也。
䫵	彌仙切。《方言》云：雙也。故淮南曰䫵偶。又雙生也。
顮	禆仁切。憤懣也。
𩔣	之延切。顙也。《方言》云：江淮之閒謂頟爲𩔣。
顫	之扇切。頭不正也。又顫動也。
顦	昨焦切。顦顇。憂皃。亦作憔。
顇	疾醉切。顦顇。亦作悴。
顑	口感、呼笴二切。飯不飽。面黃起行也。
顲	來感切。《說文》云：面顑顲皃。《聲類》云：面瘠皃。
煩	扶園切。憤悶煩亂也。
頪	力外切。《廣雅》云：疾也。《說文》云：難曉也。一曰鮮白皃。
䫒	莫昆切。《莊子》云：問焉則䫒然。䫒，不曉也。亦作惛。
頦	胡來切。頤下。又記在切。
顡	牛旣、五壞二切。癡顡，不聦明也。
䫏	丘之切。𨢄也。今逐疫有䫏頭。
𥸤	俞注切。《書》曰：率籲衆戚。𥸤。和也。
䫃	視均切。古脣字。
䫤	莫丁切。《詩》云：猗嗟䫤兮。䫤，眉目閒也。本亦作名。
顴	距貟切。《廣雅》云：䪼也。
顳	仁涉切。在耳前曰顳。
顬	仁于切。顳顬。耳前動也。
𩒮	柔流切。《詩》：戴弁俅俅。鄭玄云：恭順皃，或作𩒮。
䯪	口倒切。大頭也。
顠	孚紹切。髮白皃。
𩑸	許可切。傾頭視皃。
𩕍	公老切。廣大皃。
䫪	又兩切。𨢄也，滿也。
䫯	乙𢽽切。睇盻皃。又美容皃。
䫆	視盈切。頸也。
頏	戸郎切。《詩·傳》云：飛而下曰頏。又苦浪切。咽也。
頔	徒激切。好也。
𩒰	五柯切。或爲俄。
𩒕	五舌切。面𨢄也。
頝	口交切。頝薄。不媚也。
預	餘據切。宴也，樂也。
𩑟	丘耽切。𨢄也。
𩒣	丘飮切。𨢄皃。
𩖄	牛飮切。𩒣𩖄。𨢄皃。
䫦	公盍切。頷車骨也。
䫖	丑甚切。䫖䫴。愞劣皃。
䫴	距錦切。䫖䫴。又怒也。
𩑹	胡絹切。顋後也。
䫂	丁可切。𨢄皃。
顁	都定切。題顁也。
𩕏	蒲何切。《說文》與皤同。老人白也。
𩑶	戸吾切。牛頷垂也。與胡同。
𩒺	扶武切。頰骨也。
𩑛	甫越切。《說文》古髮字。
𩔚	於紅切。頸毛也。亦作翁。
𩖀	五各切。嚴敬也。
𩔁	呼憒切。面肥皃。《聲類》頮字。謂洗面也。
䫳	達禄切。《埤蒼》云：䫳䫫，頭骨。
䫫	吕侯切。䫳䫫。
䫉	孟敎切。容也，咢也，見也。《說文》與皃同。
頕	丁甘切。頰緩也。或儋字。
𩕖	先全切。圎面也。亦作𡈣。
𩖎	霍肱切。《字書》云：惛也。或作𠐿。
頌	與恭切。形容也。又似用切。歌其盛德。《禮》：爲人臣頌而無諂。
𩔜	籀文頌。
顯	虛典切。《詩》云：天維顯思。顯，光也。又見也。明也。覿也。著也。
䫢	思移切。䫢靚，頭不正也。
𩓨	子庭切。䫢𩓨。
𩔊	助轉切。《說文》曰：選具也。或爲僎。古文作選。
𩒿	莫邦切。頭也。
䪹	普眉切。大面。
䫛	胡鉤切。䫛䫗，言不正也。
䫗	胡加切。䫛䫗。
𩒾	五孤切。大頭也。
頽	徒回切。頰下。
䪳	余準切。面不平也。
𩑖	胡官切。
頳	丑盈切。赤也。本作赬䞓。
顋	息來切。頰顋。
顢	莫安切。顢頇。大面。
頇	許安切。顢頇。又五旦切。頭無髮頇頟也。
𩑏	渠公切。
䫜	於交切。頭凹也。
鵮	口咸切。鶼鵮也。
䫚	古花切。短頭也。
𩒏	呼塊切。大首也。
𩔸	𩔸𩒔。上烏鉤切。下奴兜切。面折。
𩒔	𩔸𩒔。上烏鉤切。下奴兜切。面折。
顃	徒含切。又余占切。面長也。
䭭	舒酉切。人初産子。
䫩	桑感切。動頭也。
䫬	諸甚切。低頭皃。
䫲	火感切。動首。
頧	都雷切。或作追。毌追。冠名。
𩔂	徒困切。𩔂顐。禿。
顐	五困切。禿也。
𩑰	他嬾切。面平也。
頃	去穎切。田百𠭇爲頃。
𩕳	奴頂切。頂𩕳也。
𩑳	丘檢切。𩑳顩，不平也。
𩒐	昌旨切。面大也。
𩒘	尺勇切。充也。
𩑙	他頂切。
頮	荒佩切。洗面也。
䪿	䪿顖。二同。息進切。頂門也。
顖	䪿顖。二同。息進切。頂門也。
䪻	薄變切。冠名。
顂	力載切。顂蒙也。
𩑵	勿沸切。面前也。
𩕐	𩕐顟。二同。力弔切。顟顤。頭長皃。
顟	𩕐顟。二同。力弔切。顟顤。頭長皃。
䪷	火豆切。勤也。
䫘	胡割切。又呼割切。健皃。
䫄	丑滑切。強皃。
𩓝	蒲結切。𩓝䫔。短皃。
頙	初貞切。正也。
𩔳	爭索切。頭不正。
䫷	䫷顎。二同。音愕。面髙皃。
顎	䫷顎。二同。音愕。面髙皃。
𩓪	力篤切。𩓪項也。
順	食潤切。從也。
頖	剖半切。《禮記》曰：頖宫。亦作泮。
䫈	七錦切。皃醜。
頻	毗賔切。《詩》云：國步斯頻。頻，急也。《說文》作𩔤。水厓也。人所賔附。𩔤蹙不前而止也。
𩔤	同頻。
顰	毗賔切。顰蹙。憂愁不樂之狀也。《易》本作頻。曰：頻復厲无咎。注謂頻蹙之貌。
𦣻	舒酉切。《說文》云：人頭也，象形。
脜	如由切。《說文》云：面和也。野王案：柔色以藴之。是以今爲柔字。
𩠐	舒酉切。《說文》與𦣻同。古文首也。巛象髮。謂之☀，☀即巛也。《廣雅》云：首謂之頭也。《易》曰：乾爲首。《書》云：元首起哉。元首。君也。《方言》云：人之初生謂之首。又書授切。自首罪也。
首	同𩠐。今文。
䭬	苦禮切。《周禮》太祝辨九拜。一曰䭬首。玄曰：首至地。今作稽。
𩠹	諸兖切。《說文》云：截也。《廣雅》云：斷也。或剸同。
𩠛	餘之切。籀文頥。
𩠪	語閒切。籀文顔。
𩒆	都冷切。顚也。今作頂。
𩠣	居牒切。面傍也。今作頰。
𩠖	甫月切。古文髮。
馘	古穫切。截耳也。《詩》云：攸馘安安。馘，獲也。不服者殺而獻其首曰馘。《禮記》云：以訊馘告。鄭玄曰：所生獲及斷首者。或爲聝。
県	古堯切。《說文》云：倒首也。賈侍中曰：謂斷首倒縣也。野王謂：縣首於木丄竿頭，以肆大辠。秦刑也。
縣	胡㳙切。《說文》云：繫也。《易》曰：縣象著明。莫大乎日月。《周禮》：小胥掌樂縣。王宫縣。諸侯軒縣。大夫判縣。士特縣。今俗作懸。又胡絹切。《周禮》云：九夫爲井。四井爲邑。四邑爲丘。四丘爲甸。四甸爲縣。鄭玄曰：方二十里。又曰：五家爲鄰。五鄰爲里。四里爲鄼。五鄼爲鄙。五鄙爲縣。
面	彌箭切。《說文》作面。顔前也。《書》云：汝無面從退有後言。《左氏傳》曰：人心之不同猶若面焉。又私覿也。《曲禮》曰：爲人子者。出必告。反必面。告面同耳。
䩉	扶矩切。《說文》云：頰也。《左氏傳》曰：䩉車相依。亦作輔。
靨	於協切。《淮南》：靨輔在頰前則好。《楚辭》曰：靨輔奇牙。
靦	他典切。《詩》云：有靦面目。靦。姡也。又靦。慙皃。
𩈍	《埤蒼》同上。
𡆎	《字書》靦字。
𩉊	同𡆎。
䩌	在遥切。《說文》云：面焦枯小也。《楚辭》云：顔色䩌顇。
䩍	力小切。面白䩍䩍也。
䩊	於遠切。眉目之閒美皃。《韓詩》云：淸揚䩊兮。今作婉。
𩈵	魯甘切。𩈵𩈻。面長皃。
𩈻	在咸切。𩈵𩈻。
䩇	竹咸切。䩇䩂，小頭也。
䩂	呼咸切。䩇䩂。
䩆	側板切。䩆𩈶。老也。
𩈶	女板切。䩆𩈶。又慙愧也。或爲赧。
䩋	眉可切。面靑皃。
𩉙	力可切。䩋𩉙。
𩈣	火含切。面紐皃。
𩈮	徒弔切。𩈮習也。
靧	音悔。洗面也。與頮同。
靤	蒲皃切。面瘡也。
蠠	彌吉切。《爾雅》云：蠠沒，勉也。
𩈴	𩈴𩈼。上烏感切。下倉感切。面𩈴𩈼色也。
𩈼	𩈴𩈼。上烏感切。下倉感切。面𩈴𩈼色也。
𩈐	音妹。
䩏	彌結切。面小也。
𩈢	音溺。愁面。
𩈙	音活。面小。
色	師力切。《書》云：施于五色。此謂采色也。《禮記》云：色容顚顚。色容厲肅。此謂人面顔色也。
艴	蒲沒切。《說文》曰：色艴如也。《孟子》曰：曾西艴然不恱。
𦫛	同艴。俗。
艵	普經、普冷二切。《說文》云：縹色也。《楚辭》曰：玉色艵以晚顔兮。
䒋	於丈切。氣流皃。
䒍	普朗切。䒍䒎。無色。
䒎	莫朗切。䒍䒎。
䒊	䒊𦫬，二同。許奚切。黃病色。
𦫬	䒊𦫬，二同。許奚切。黃病色。
靘	千定切。靘䒌，靑黒色也。
䒌	亡定切。靘䒌。
赩	許力切。大赤色。
艶	羊念切。俗𧰟字。
囟	先進切。《說文》云：象人頭㑹腦蓋也。或作顖𦞤。
𠙷	古文囟。
𣬈	婢時切。《說文》云：人臍也。从囟从比。取其氣所通也。
巤	閭渉切。《說文》云：毛巤也。象髮在囟上及毛巤之形也。亦作鬣。
𦣝	以之切。《說文》云：𦣝，𩔞也。象形。篆文作頤。籀文作𩠡。
巸	與之切。廣𦣝也。長也。《字書》云：美也。
賾	仕革切。《易》曰：聖人有以見天下之賾，賾者謂幽深難見也。
亢	戸唐、古郎二切。人頸也。又苦浪切。髙也。
䶳	弋灼切。仰也。
𡕬	下朗切。《說文》云：直頸莽𡕬。从夋，夋，倨也。
𠿕	丘召切。𠿕𧇠，不安也。
𧇠	牛召切。𠿕𧇠。
鼻	毗至切。《說文》云：引气自𢌿也。《白虎通》曰：鼻者肺之使。
齃	烏曷切。《說文》云：鼻莖也。與頞同。
齅	喜宥切。《說文》云：以鼻就臭也。《論語》曰：三齅而作。亦作嗅。
鼽	渠牛切。《月令》云：人多鼽嚔。《說文》云：病寒鼻塞也。
𪖖	或鼽字。
鼾	下旦切。卧息也。
齂	呼介切。鼻息也。
齆	烏貢切。鼻病也。
𪖛	丘救切。𪖛𪖐，仰鼻也。
䶍	䶍䶑，二同。都計切。鼻噴氣。本作嚏。
䶑	䶍䶑，二同。都計切。鼻噴氣。本作嚏。
𪖐	牛弔、牛救二切。仰鼻也。
齇	壯加切。鼻上皰也。
䶏	他計切。鼻䶏。本作涕。
𪖪	呼几切。卧息聲。
𪖼	子心切。髙鼻也。
𪖨	呼洽切。𪖨齁，鼻息也。
䶎	同𪖨。
齁	火侯切。𪖨齁。
𪗂	鋤咸切。鼻髙皃。
䶐	烏快切。喘息也。
鼼	魚小切。鼻折也。
䶌	傍孝切。䶌面瘡。
鼿	音兀。仰鼻。
𪖡	同鼿。
齈	奴東切。鼻齈也。
𧗗	紐六切。
自	疾利切。鼻也。象形。又由也，率也。
𦣹	古文自。
臱	眉然切。不見也。
臭	赤又切。惡氣息。
臰	同臭。俗。
目	莫六切。眼目也。目者氣之精明也。《說文》云：人眼。象形。重瞳子也。
𡇡	古文目。
眼	五𥳑切。目也《易》曰：其於人也，爲多白眼。
𥃩	字書眼字。
䁵	方辯切。小兒初生蔽目也。
眩	胡徧、胡蠲二切。目無常主。《書》云：藥弗瞑眩。
眥	靜計切。目際也。又才賜切。
䀹	子葉切。目旁毛也。
睫	同䀹。
𥌭	戸犬、戸蠲二切。目瞳子也。
𥌣	同𥌭。
瞦	虛之切。目瞳子精也。
矏	莫縁切。《說文》曰：目旁也。《爾雅》曰：密也。
𥇖	方巾、芳微二切。大目也。
睅	何版切。《左氏傳》云：睅其目。出目皃也。
瞞	眉安切。平目也。
䁔	胡管切。大目眥也。又況睌切。
睴	公困切。大出目也。又音混。
矕	馬板切。《說文》云：目矕矕也。
睔	古遜切。大目也。又盧本切。
盼	普莧切。《詩》云：美目盼兮。謂黒白分也。
盰	公旦切。目白皃。
眅	普板、普班二切。多白眼也。
窅	烏了、烏苞二切。《說文》云：深目皃。
睍	下顯切。目出皃。《詩》云：睍睆黃鳥。
睆	華綰切。出目皃。
䁺	式赤切。視也。
瞵	力辰切。《說文》云：目精也。《蒼頡篇》云：視不了也。
矔	光旦切。轉目視。
眊	莫到、莫角二切。《孟子》曰：眸子眊焉。眊，不明皃。
矘	他朗切。目無精直視。
睒	式冉切。《說文》云：暫視皃。
眮	大孔、大貢二切。轉目視。
䀣	鄙利、莫八二切。直視也。
瞴	亡于、亡禹二切。瞜瞴，微視也。
䀘	去倪、胡圭二切。《說文》：蔽人視也。一曰直視也。
𥅝	䀘目或在下。
𥇅	亡限切。睌䁂，目視皃。
䁂	音限。睌䁂。
睨	魚計切。《說文》云：衺視也。
𥈆	莫報、莫六二切。低目視也。細視也。
眓	呼達切。視髙皃。
𢌨	餘連切。相顧視而行也。
𥆊	同𢌨。
眈	當含切。《說文》云：視近而志逺也。
睎	許機切。眄望也。
眛	莫蓋切。目不明。
𥈼	步安切。轉目視也。
𥌊	匹莧切。小兒白眼。或曰視之皃。
睘	衢并切。目驚視。
䁴	止善切。《說文》云：視而止也。
𥊳	同䁴。
𥃳	休俱切。舉眼也。燕代朝鮮列水謂盧瞳子爲𥃳。
𥅚	同𥃳。
䀛	亡拜、亡撥二切。目冥遠視。一曰久也。
眕	之忍切。重也。又目有所限而止。
瞟	匹昭切。瞟𥉻。明察。又匹小切。
𥉻	戚細切。視也。又音察。
睩	盧谷切。視皃。
睹	東魯切。見也。與覩同。
𥄳	大合切。目相及也。
睽	枯攜切。乖也。目少精。
眽	莫革切。相視也。眽眽，姦人視也。
眿	同眽。
䀩	來各、來灼二切。盼也。
𥇜	之閏切。謹鈍目。
𥉈	敕周、他狄二切。失意視皃。
瞤	如倫切。目動也。
矉	裨身切。恨張目。
眢	於桓、於元二切。目無明也。
䂄	許縛切。大視也。
矆	同䂄。
睢	許隹切。睢盱，視皃。又胥維切。水名。
䀏	胡絹切。目摇也。
眴	同䀏。
睦	莫六切。《書》云：九族旣睦。睦，和也。
𡻲	古文睦。
䁲	莫佳切。小視也。
瞀	莫遘、亡角二切。目不明皃。
眱	與脂、大奚二切。《說文》云：目小視也。南楚謂眄曰眱。
𥄿	古眱字。
瞻	諸廉切。視也。
𥌈	耕懴、耕讒二切。視也。
䁈	口戾切。窺也。
瞗	丁𦝫切。目熟視。
相	先羊切。又先亮切。《詩》云：相彼鳥矣。相視也。
 瞋	昌眞切。《說文》云：張目也。
𥅜	同瞋。
睗	式赤切。目疾視也。
睊	公縣切。視皃。《孟子》曰：睊睊胥讒。
𥈾	一決切。目深皃。
睼	土系、徒奚二切。迎視也。
䁊	一活、女刮二切。目深皃。
䁙	烏㵎、烏殄二切。《說文》云：目相戲也。
瞫	尸甚切。深視皃。
眷	古援切。眷屬。《說文》云：顧也。
睠	同眷。
督	都谷切。正也。《說文》云：察也。一曰目痛也。
看	苦安、苦案二切。睎也。
𥉏	同看。
瞚	式閏切。目動也。《莊子》曰：終日視而不瞚。
瞬	同瞚。
䀢	亦同瞚。《公羊傳》：郤克䀢魯衞之使。又式荏切。
眙	敕吏切。《說文》云：直視也。
盻	下計、吾計二切。恨視也。
𥄱	扶未切。目不明。
䀟	同𥄱。
眝	直旅切。張目也。
睡	殊惴切。坐寐也。
瞑	眉田切。寐也。《說文》云：翕目也。又音麫。
眠	同瞑。
眚	所景切。《說文》云：目病生翳也。《書》云：眚災肆赦。眚，過也。
瞥	匹烈切。目瞥見。
眵	充支切。目傷眥也。
𬞱	莫結切。《說文》云：目眵也。
䁾	同𬞱。俗。
䀗	居穴切。睊目也。
眯	莫禮切。物入目中。《莊子》曰：播糠眯目。
䀶	理尚切。目病皃。
䁁	同䀶。
眜	莫達切。目不明。
瞯	胡閒切。眄也。
眺	丑弔切。眺望也。
睞	力代切。目瞳子不正也。
𠌪	湯勞切。眣也。
𥃧	九小切。目重瞼也。
眣	丑乙、達結二切。目不正也。
𥄺	古文眣。
睇	達計切。傾視也。
䒅	以證、大登二切。美目也。大視也。亦作膡。
𥉆	吕計切。視也。
䀼	之忍切。䀼眩。懣也。
眲	爾志切。耳目不相信也。
䀡	敕驗切。視也。
眇	彌紹切。《說文》云：一目小。《易》曰：眇能視。
睺	胡鉤、胡遘二切。半盲爲睺。
矇	莫公切。《詩》云：矇瞍奏公。《傳》云：有眸子而無見曰矇。
盲	莫耕切。目無眸子也。
瞽	公五切。無目也。《周禮》：大師之職有瞽曚。
𥈟	蘇走切。無眸子曰𥈟。
瞍	同𥈟。
䁍	口洽切。目陷也。
眄	莫見切。《說文》云：目偏合也。一曰衺視也。秦語：俗作䀎。
䁝	唯并、胡𠅘二切。《說文》云：惑也。
眸	莫侯切。目瞳子也。
睿	余芮切。智也，明也，聖也。
瞳	徒公切。目珠子也。《大傳》：舜四瞳子也。
䀑	烏括切。捾目也。
睉	昨戈切。《說文》云：小目也。
眐	之盈切。獨視皃。
瞭	力條切。目明也。
眒	書刃切。《子虛賦》：倐眒倩浰。皆疾皃。
瞺	烏外切。眉目閒皃也。
眳	彌頂、莫并二切。眳睛。不恱皃。
睛	子盈切。目珠子。又七井切。
䀬	壯拳切。又自縁切。目瞬也。
瞲	呼聿切。目深皃。又呼決切。
𥅛	同瞲。
𥄵	同瞲。
矎	呼玄切。直視也。
睵	千才、子來二切。睽也。
𥅰	同睵。
瞡	葵季切。視也。又居悸切。
瞶	居畏切。《蒼頡篇》云：極視也。
盿	莫彬切。視皃。
䁕	同盿。
䀨	火刮切。視也。
盯	直庚切。𥋝盯。視皃。
𥋝	亡幸切。視也。又音萌。
瞎	火轄切。一目合也。
𥈎	同瞎。
𥌺	弋照切。眩𥌺也。
䁓	子弄切。伺視也。
𥈉	呼換切。《山海經》有璽𥈉國。在崑崙墟之東南流沙中也。
瞪	直耕切。怒目直視皃。
䀴	五冷切。直視也。
䀮	呼光切。目不明。又狼䀮。南夷國名人。能夜市金。
𥇔	丑亮切。失志皃。
眭	胥規切。人姓。又下圭切。目深惡皃。
眻	餘向、餘章二切。美目。又眉閒曰眻。
𥊬	壯立切。目出淚。
䁱	烏侯、口侯二切。深目皃。
睳	呼圭切。瘦皃。又目瞢。
瞠	丑庚、丑郎二切。《蒼頡篇》：直視也。
𥊲	同瞠。
𥈙	力末切。目不正。
𥈚	式冉、式涉二切。𥈚𥈚。目皃。
𥉓	亡結切。汙面也。
睥	普計切。左睥右睨。
眎	時至切。語也。亦作示。又承矢切。亦古文視。
眡	時𣅀切。古文視。
眂	上支切。視也。
𥉑	𢈔鞠切。目明。又望也。
盷	徒賢切。《大戴禮》：人生三月而盷。又胡涓切。
䁩	語居切。《爾雅》：馬二目白魚。或作䁩。
瞸	余涉切。瞼也。
𥉹	力隹切。視也亦作𥍔。
𥉾	口交切。窅𥉾。面不平也。
䁳	莫朗切。無一目曰䁳。
𥉔	古冷切。𥉔䁅。有餘視也。一曰喜也。
䁅	眉冷切。𥉔䁅。
睕	一阮切。小撫媚也。
矌	苦謗切。目無眹。
睈	丑郢切。睈睈。照視也。
𥄔	補太、普蓋二切。不明皃。
矀	莫悲切。伺視也。
眆	芳往切。古仿佛。見似不諦。
𥍊	古換、古桓二切。古觀字。
𥸑	同𥍊。
瞰	苦暫切。楊雄《解朝》云：鬼瞰其室。瞰視也。
𥉘	達雞切。視也。或作𧡨。
䁷	古學切。明也。
𥇑	力蕩切。古朗字。
䁇	眉力切。暫視也。
𥉴	摩筆切。𥉴𥉴，不可則也。
𥊸	他則切。𥊸䁿。欲卧。
䁿	莫北切。𥊸䁿。
䁤	丑戹切。澤眼。
䀸	丑丗切。瞥也。又諸裔切。
䀿	同䀸。
睂	莫飢切。《說文》云：目上毛也。
眉	今睂字。
𥉺	丁結切。𥉺𥅧，惡皃。
𥅧	火決切。𥉺𥅧。
䁎	丈莖切。安審視也。
眑	於皎切。幽靜也。
睟	思季切。視也。又潤澤皃。《孟子》曰：其色睟然。
矒	莫公切。又墨登切。
䂃	子召切。目冥也。
瞛	七恭切。目光也。
𥆛	䁝歷切。視也。
𥆜	羽向切。視也。
眗	古于切。左右視也。
瞔	爭革切。張目也。
𥄴	許決、許聿二切。直視也。
䁽	離活切。目暗也。
𥃲	渠句切。《說文》云：共置也。
具	同𥃲。今文。
𥄼	古花切。眼也。
𥌛	力隄、力帝二切。視也。
睚	五懈切。睚眦。又裂也。又五皆切。
眦	士介切。睚眦也。
𥈐	同眦。
䀵	矢其切。眗也。
睃	子迅切。視也。
䁧	無昭切。張目也。
䁐	於京切。深目也。
䁣	市專切。目動。
𥊭	祖困切。赤目也。
矑	力都切。視也。亦目瞳子也。
𥊮	火麥切。目病也。
睋	吳哥切。《公羊傳》注曰：睋，望也。
𥆙	莫江切。目暗也。
盺	許斤切。喜也。
瞹	烏蓋切。隱也。
𥉝	都侯切。𥉝瞘，目深也。
瞘	口侯切。又音歐。
𥄻	弋之切。視也。
瞇	莫俾切。眇目也。
眶	去王切。眼眶也。
𥇕	之曳切。目明也。
𥋠	匹表切。視也。
𥈿	火貢切。瞢𥈿。
𥈗	薄異切。眥也。
䀻	匹徑切。視也。
眘	食刃切。古文愼。
𥈓	古花切。𥈓眼。
𥊔	許季、許癸二切。恚視也。
䁗	苦改切。明也。
𥆖	都侯切。𥆖眵，目汁凝。
眰	眞日切。視也。
眪	筆皿切。又孚皿切。親也。
𥄋	尼六切。視也。
𥄷	九羽切。視也。
䁏	於皎切。遠視也。
䁮	自廉切。閉目也。
𥈔	於顯、於見二切。仰視也。
睶	尺尹切。大目也。
瞜	力頭切。視也。
𥇒	災葉切。目𥇒。
䁥	女栗切。小目也。
眨	仄洽切。目動也。
䀷	居業切。急視也。
眖	許暀切。視也。
盶	魚遠切。目視。
䀯	卜古切。
𥆌	古岳切。目動也。
𥄶	息咨切。姧視也。
眀	莫兵切。視也。
𥊉	苦合切。困悶眼。
瞌	苦合切。眼瞌也。
䁸	女江切。目不明。又奴冬切。怒目也。
睲	息頂切。視也。
瞨	普角切。眼暗也。
𥃨	補木切。目骨。
𥄖	許乙切。視也。
䀖	他田切。又他佃切。
𥇎	莫卑切。眇目。
䁘	余昭切。美目也。
𥈇	而縁切。目垂也。
䁢	辭縁切。好皃。
䂀	虚儀切。目動也。
𥍁	居韋切。目也。
𥆑	徒領切。目出也。
睷	古言切。𢿙也。
𥍋	子規切。𥍋眭也。
𥊀	所緘切。見也。
矃	乃頂切。
矖	色滓切。視也。
眧	齒沼切。眧目弄人也。
𥇓	多佞切。見也。
𥊪	危委切。目𥊪𥊪也。
瞼	九儉切。眼瞼也。
瞉	古例切。
眏	於郎切。目不明。
𥉽	丘郎切。眏𥉽。目皃。
䁆	烏感切。目也。
䀙	七例切。視也。
𥅨	古鐙切。目起也。
瞖	於計切。眼疾也。
睱	胡駕切。閑睱視也。
䂁	助咸切。
瞱	于劫切。目動。
𥇙	火惑切。睡目皃。
𥉅	耕責切。目不正也。
𥋿	呼革切。目赤也。
䁻	舒灼切。美目也。
𥉷	七歷切。見也。
瞙	忙落切。《字統》云：目不明。
䀰	古禄切。目開也。
𥇍	知朔切。目明也。
䀫	古狎切。眼細暗。
䁋	火協切。閉一目也。又音牒。
䁨	呼郭切。驚視也。
𥍆	思獵切。閉目。
䁭	必昭切。惡視。
䀓	胡玩切。𥆟䀓也。
瞁	許役切。驚視也。
省	思井切。善也。《說文》云：視也。又所景切。
𡮀	古文省。
盾	殊尹切。《周禮》：司兵掌五盾。盾，干櫓之屬。《說文》云：瞂也。所以扞身蔽目也。象形。又徒損切。
瞂	扶發切。盾也。《詩》曰：蒙瞂有菀。本亦作伐。鄭玄云：伐中干也。
𢧕	同瞂。
𡐠	苦圭切。盾握也。
䀠	荆遇切。左右視也。亦與瞿同。又音拘。
𥆞	俱媛切。《說文》云：目圍也。从䀠。古文以爲醜字。
𥈜	居于切。目邪也。
𥆣	舒仁切。引目。
瞿	巨俱切。姓也。《說文》九遇切。鷹隼之視也。
矍	許縛、居縛二切。急視也。
𥌂	彌連切。視也。
煛	吉潁切。大目也。
𥉁	居遇切。恐也。
𥋡	徒郎切。𥋡視也。
𥋁	雖一切。罪止也。
𥌪	許尤切。目多汁。
瞐	莫剥切。美目也。
𥄎	火域切。又火滅切。舉目使人也。
夐	詡政、霍見二切。深遠也。《說文》云：營求也。
闅	武分切。低目視人也。弘農湖縣有闅郷。汝南西平有闅𠅘。
𥆗	巨貟切。大視也。
見	吉薦切。視也。
視	時止切。㸔也。《洪範》：五事。三曰視。視謂觀正也。
𧡎	魚計切。旁視也。
覣	烏爲切。好視也。
䚕	力計切。索視之皃。又師蟻切。
𧡪	都含切。内視也。
覶	力和切。好視也。又覶縷，委曲也。
䚄	來卜切。共視也。
𧡩	胡管切。大視也。又音烜。
覝	陵兼切。察視也。今作廉。
䚋	王問切。外博衆多視也。
觀	古換切。諦視也。又古桓切。
䙷	丁勒切。取也。今作㝵。亦作䙸。
覽	力敢切。視也。
䚅	力代切。内視也。
𧠵	此咨切。見也。盜視皃也。
𧢄	妨饒切。目有察省見也。又方小切。
覰	此居、士據二切。拘覰未致密也。
覯	公𠋫切。《詩》曰：我覯之子。覯，見也。
覭	暮丁、亡狄切。小見也。
覘	敕廉、恥豔二切。窺也。《春秋傳》曰：公使覘之。
𧢦	丘韋、渠追二切。目駐視也。
𧡨	達兮、達麗二切。視也。又顯也。
覹	莫悲切。司也。
覢	式冉切。暫覢也。
𧢘	匹刃、匹仁二切。暫見也。
𧢜	扶園切。𧢘𧢜也。
𧠿	丑心、丑䕃二切。私出頭視。
𧠟	莫奚切。病人視。
𧡹	以周切。下目也。
覬	羈致切。見也。覬覦也。
覦	𢈔俱切。欲也。
㒻	莫勒切。突前也。
䚎	丑江、丑巷二切。視不明也。
𧢢	弋照切。視誤也。
䚐	他的、才歷二切。目赤也。
䚍	七亦切。觀也。
靚	才性切。裝飾也。《說文》：召也。
親	且因切。至也。《虞書》曰：以親九族。
覲	奇靳切。見也。
覿	達寂切。見也。
覩	都扈切。古文睹。
覒	莫到切。《詩》曰：左右覒之。覒，擇也。本亦作芼。
覕	莫結、補日二切。覓也。
覛	莫狄、莫獲二切。衺視也。
𧡒	籀文覛。
覺	古樂切。寤也。《詩》曰：有覺德行。覺，大也。
𧡸	丁侯切。目蔽垢也。
𧠪	且狄切。𧠪䙾，面柔也。
䙾	式支切。𧠪䙾。
䙼	時遶切。見也。
覓	莫狄切。索也。
覔	同覓。俗。
𧢌	古刀切。見也。
覮	于并切。覮然能聽。
䚓	尸甚切。深視也。或作瞫。
覵	古莧切。視也。
𧡋	牛買切。視也。
𧡺	巨尸切。視也。
𧠞	於革切。善驚也。視也。
覗	息咨切。視也。
𧡌	口閑切。視也。
𧢃	洛侯切。又力主切。
䚑	莫崖切。
𧠢	七余切。伺視也。
𧢧	五圭切。視也。
𧡡	牛昆切。視也。
覠	吉倫切。
𧡤	匹連切。斜視。
覴	都稜切。又丑證切。久視也。
𧠰	呼光切。視也。
𧠾	縛尤切。視也。
𧡢	思兖切。見也。
𧡫	祇淚切。視也。
𧠝	之忍切。視也。
覫	蒲朗切。
䚇	所景切。
䚆	於景切。
覑	匹典切。
䚀	丑䕃切。視也。
瞡	鶪淚切。
覱	側鑒切。逞皃。
䚏	力刃切。親也。
䚈	吉縁切。視皃。
𧠼	古到切。久視皃。
𧢂	烏計切。視皃。
𧡍	多貢切。視皃。
䚉	口計切。見也。
𧢝	力制切。
覟	之吏切。
䙿	無沸切。見也。
䚂	呼格切。見。
䙽	大結切。見。
𧢍	普列切。𧢍見。
覤	許逆切。出《莊子》。
覨	五各切。久視。
𧠫	之日切。視也。
覞	昌召、弋召二切。竝視也。
𧢞	苦閑切。很視也。
䨳	火利切。《說文》云：見雨而止息。
𥄕	亡達切。《說文》云：目不正也。从𦫳从目。
𤊾	莫結切。《說文》云：火不明。《周書》云：布重𤊾席。
瞢	莫登、莫中二切。目不明也。
蔑	莫結切。勞目無精也。
蘉	武郎切。《周書》云：汝乃是弗蘉。蘉，勉也。
耳	如始切。《說文》云：主聽也。象形。《易》曰：坎爲耳。《白虎通》曰：耳者腎之候也。《論語》云：汝得人焉耳乎。孔安國曰：耳辭也。
𦕒	丁兼切。《說文》云：小耳垂。《𡌨蒼》曰：亦同。
䎲	豬涉切。《說文》云：耳垂也。秦公子名䎲者。其耳下垂。因以爲名。
耽	丁含切。耳大垂也。《詩》云：士之耽兮。耽，樂也。
聃	他甘切。《說文》云：耳曼也。老子名曰老聃。又奴甘切。
𦕐	《說文》聃，同。
聸	丁藍切。《說文》云：垂耳也。南方有聸耳之國。
䏉	書入切。耳動摇之皃。
聮	力然切。連也。《周禮》：八灋治官府。三曰官聮。以會官治。玄曰國有大事。一官不能獨共。則六官共舉之。聮爲連事通職，相佐助也。
職	支力切。《說文》云：記微也。《爾雅》曰：主也。業也。
𦗳	女江切。《淮南子》曰：聽雷者𦗳。注云：耳中𦗳𦗳然。《𡌨蒼》云：耳中聲也。
聊	力彫切。《說文》云：耳鳴也。《詩》云：聊與之謀。聊，願也。又且略之辭。
聖	舒政切。《書》曰：睿作聖。《孔氏傳》云：於事無不通謂之聖。又《風俗通》云：聖者聲也，聞聲知情，故曰聖也。
𦗣	胡骨切。耳聲。《𡌨蒼》云：春秋地也。
聦	靑公切。聦，明也。察也。《書》云：聦作謀。
聡	同聦。俗。
聽	他丁、他定二切。《尚書》：五事。四曰聽。《孔氏傳》云：察是非。
聆	郎丁切。《蒼頡篇》耳聽曰聆。
聒	公活切。《說文》云：讙語也。《左氏傳》曰：聒而與之語。
聥	紀禹切。《說文》云：張耳有所聞。《蒼頡篇》聥，驚也。
聞	武云切。《說文》云：知聲也。《書》云：予聞如何。又音問。
𦖫	古文聞。
𥹢	古文聞。
聲	書盈切。《說文》云：音也。《書》曰：聲依永律和聲。
聘	匹正切。《說文》云：訪也。《禮記》云：諸侯使大夫問於諸侯曰聘。
聾	力東切。《左氏傳》云：耳不聽五聲之和謂之聾。聾，不聞也。亦作䏊。
䏁	子亥切。《方言》云：半聾也。梁益之閒謂之䏁。秦晉之閒聽而不聦。聞而不達謂之䏁。
聤	達零切。聤。耳病也。
聳	須奉切。《國語》曰：聽無聳也。《方言》云：陳楚江淮荆陽山之閒聾謂之聳。
聉	牛乙、五滑二切。《說文》云：無知意也。
聵	五怪切。《說文》云：聾也。《國語》曰：聾聵不可使聽。
𦖥	同聵。
𦘍	五滑切。聾之甚者曰𦘍。吳楚無耳者謂之𦘍。
聝	古獲切。《說文》云：戰而斷耳也。亦作馘。
聅	恥列、徒安二切。《說文》云：軍法以矢貫耳也。《司馬法》曰：小罪聅。中罪刖。大罪剄。
䎳	五刮切。《說文》云：墮耳也。
䏇	匹妙切。《廣雅》云：聽裁聞也。又行聽也。
𦗕	美爲、亡彼二切。《說文》云：乗輿金馬耳也。
耹	其林、其廉二切。《國語》曰：回禄信於耹遂。闕，又地名。
䎺	諸𧚞切。入意也。一曰聞也。《字書》亦作𦕶。
䏅	千丗切。聽也。
䏆	才焦、才髙二切。《𡌨蒼》云：耳鳴也。
聱	五苞、魚幽二切。《廣雅》云：不入人語也。《𡌨蒼》云：不聽也。
𦗂	奴陸切。《𡌨蒼》云：𦗂慙也。《說文》作恧。
䎶	如志切。以牲告神，欲神聽之曰䎶。
䏃	莫田切。《廣雅》曰：聽也。《𡌨蒼》曰：注意聽也。
𦕑	之忍切。《𡌨蒼》云：告也。《禮記》曰：𦕑於鬼神。亦作聄。
𦗖	力彫、力髙二切。《𡌨蒼》曰：耳鳴也。
耵	都領切。耵聹，耳垢也。
聹	乃頂切。耵聹。
䏄	知栗切。又丁米切。不聽也。
𦗐	牛戒切。不聽也。
耾	侯萌切。《博雅》云：聾也。《字書》云：耳語也。
耺	禹君切。耳中聲。
聐	儀黠切。顡聐也。
䎷	之付切。䎷𩕏也。源也。聲也。
𦗔	壯交切。耳鳴也。
䎿	才周、子由二切。耳鳴。
𦗢	之善切。耳門也。
聙	子盈切。聽聦也。
𦖪	先口切。《字林》云：聦㹅名也。
䏂	同𦖪。
𦗁	他見切。《詩》云：玉之𦗁也。𦗁。充耳也。亦作𦗀。本亦作瑱。
耴	魚乙切。左思《吳都賦》云：魚鳥聲耴，乃物蠢生也。
聭	俱位切。《說文》與媿同。慙也。
𦘌	古活切。無知皃。
𦗾	同𦘌。
聑	丁篋切。《說文》云：安也。《𡌨蒼》云：耳垂。
耷	丁盍切。大耳也。
䎼	力木切。䎼聽，似蜥蜴，出魏興。居樹上。輒下齧人。上樹，垂頭聽聞哭聲，乃去。
聶	如獵、女涉二切。說云附耳小語也。
𦖣	子由切。耳鳴也。
𦖊	去奇切。側耳也。
聠	匹名切。耳閉。
𦖎	丘言切。耳也。
聧	苦圭切。耳不相聽也。又私叶也。
䎻	職救切。又之酉切。耳注。亦明也。
𦗴	都郎切。耳𦗴也。
聎	他刀切。又他凋切。耳鳴。
聕	胡老切。耳。
耶	羊遮切。俗邪字。
𦖤	桑經切。聦也。
𦗠	自焦切。耳鳴。
䎴	古莖切。神名。
𦔸	古紅切。耳聞鬼。
聄	之忍切。聄聽也。
𦗛	匡主切。目往。
𦖈	於檢切。耳。
𦔾	縛無切。望也。
𦖦	他最切。癡也。又五刮切。
𦗵	子小切。耳鳴。
𦖧	烏鴈切。耳戲也。
𦔰	所亞切。人姓。
𦖼	胡没切。耳聲。
𦗗	之涉切。耳也。
聻	尼止切。指物皃。
𦗒	古霍切。大耳也。
口	苦苟切。《說文》云：人所以言食也。象形。《書》云：惟口出好興戎。
𠙵	《聲類》：古文口字。
噣	竹救切。《說文》曰：喙也。《詩》曰：不濡其噣。亦作咮。
咮	同噣。
喙	詡穢切。口喙。《左氏傳》曰：深目而豭喙。
吻	武粉切。口吻。亦作𦝮。《考工記》曰：𨦣喙決吻。
㖧	古文吻。
嚨	力公切。《爾雅》曰：亢。鳥嚨。嚨，謂喉嚨。亢即咽。
咽	於肩切。咽喉也。
㖶	同咽。
喉	胡鉤切。咽也。
嗌	於亦切。《說文》云：咽也。
𡁐	籀文。本亦作☀。
喗	牛隕切。大口也。
𠲰	同喗。
噭	吉弔切。《說文》曰：吼也。一曰噭。呼也。
叫	同噭。《說文》曰：呼也。
嘂	吉弔切。《說文》曰：髙聲也。一曰大呼也。又。《爾雅》：大𡎖謂之嘂。
哆	處紙、尺冩二切。張口也。《詩·傳》云：哆大皃。
呱	古胡切。小兒啼聲。
啾	子脩切。《楚辭》云：鳴玉鑾之啾啾。王逸云：啾啾。鳴也。
喤	胡彭、胡光二切。小兒啼聲。
咺	呼遠切。《說文》曰：朝鮮謂兒泣不止曰咺。
唴	丘尚切。《說文》云：秦晉謂小兒泣不止曰唴。
哴	力尚切。啼極無聲謂之唴哴也。
㘈	牛力、牛忌二切。《說文》云：小兒有知也。
咷	徒勞切。《易》曰：先號咷而後𥬇。
喑	於金、於甘二切。啼極無聲也。
噲	苦夬切。咽也。
咳	何來切。《說文》云：小兒𥬇也。《禮》曰：父執子右手。咳而名之。又苦代切。
嗛	胡簟、苦簟二切。《說文》云：口有所銜也。《淮南》：至味不嗛。嗛，銜也。
咀	才與切。《上林賦》云：咀嚼菱藕。
嚵	士咸切。小𠻜也。一曰喙也。
啜	昌恱、常恱二切。茹也。又音輟。《詩》云：啜其泣矣。啜，泣貌。
㗱	子立切。噍也。
噬	視制切。齧噬也。《易》曰：頤中有物曰噬嗑。
嚌	在細切。《周書》曰：太保受同祭嚌。嚌，至齒也。
𠴧	古文嚌。
噍	才𥬇切。嚼也。侍食於君子𢿙噍。
𠻜	山劣、山芮二切。小飲也。
嚼	疾略切。噬嚼也。
𠻘	同嚼。
吮	食允、徂兖二切。欶也。《史記》曰：吳起卒有疾疽者。起爲吮之。
噉	徒敢切。噉食也。亦作啖。
啖	同噉。
啗	達濫切。《說文》云：食也。
嗒	吐合切。《莊子》云：嗒然似喪其偶。
哈	五合切。魚多皃。
嘰	居祈切。紂爲象箸而箕子嘰。嘰，唏也。又小食也。
㗘	補洛切。噍兒。
吞	他恩切。咽也。《子虛賦》曰：吞若雲夢者八九。
含	戸耽切。《莊子》云：含哺而熙。鼓腹而遊。
哺	薄路切。口中嚼食也。
嚛	火沃切。大啜曰嚛。伊尹曰：酸而不嚛。
味	武沸切。五味：金辛；木酸；水鹹；火苦；土甘。
𠿡	竹滑切。口滿食也。
噫	乙匕、乙介二切。飽出息也。又於其切。痛傷之聲也。
嘽	他丹切。馬喘息皃。
咦	弋之、喜夷二切。南陽謂大呼曰咦，又𥬇皃。
呬	火利切。息也。
喘	充兖切。《說文》云：疾息也。
呼	火胡切。《說文》云：外息也。又火故切。
吸	許及切。《說文》云：内息也。《詩》云：維南有箕。載吸其舌。吸，引也。
喟	丘愧切。《說文》云：太息也。《論語》曰：夫子喟然歎曰。
嘳	苦怪切。太息也。亦與喟同。
嘘	香居切。吹嘘。《聲類》曰：出氣急曰吹。緩曰嘘。
吹	齒規切。出氣也。又齒僞切。
啍	徒孫、徒昆二切。《詩》云：大車啍啍。啍啍。重遟之皃。
噋	同啍。
𡂒	之日切。野人之言也。
唫	巨錦切。《說文》云：口急也。亦古吟字。
噤	巨錦、巨禁二切。《說文》云：口閉也。
嚏	丁計切。噴鼻也。《詩》曰：願言則嚏。
名	彌成切。号也。《書》曰：名言兹在兹。
召	馳廟切。呼也。又音邵。
吾	五都切。《爾雅》曰：吾我也。
哲	智列切。哲智也。《書》曰：明作哲。
喆	同哲。
嚞	古文哲。
君	居云切。尊也。《書》曰：爲天下君。
命	靡競切。敎令也。又使也。《書》曰：乃命羲和。
咨	子祗切。謀也。《書》云：帝曰：咨，汝羲曁和。又咨，嗟也。
問	亡糞切。訊也。《周禮》：待聘曰問。
和	胡戈切。《書》云：協和萬邦。又胡過切。《易》曰：其子和之。
咊	古文和。
唯	俞誰切。《書》曰：唯予一人。唯。獨也。又以水切。唯，諾也。
叶	胡牒切。合也。古文協。
唱	充向切。導也。《禮記》曰：一唱而三歎。作倡同。
噱	渠略切。嗢噱也。《說文》云：大𥬇也。
㖸	同噱。
咥	虛記、虛吉二切。《詩》曰：咥其𥬇矣。又大結切。《易》曰：不咥人，亨。咥，囓也。
唏	許几、許旣二切。《說文》云：𥬇也。一曰哀病不泣曰唏。
听	魚隱切。仰鼻。《說文》云：𥬇皃。
呭	餘丗切。呭呭猶沓沓也。亦作㖂。
𠶼	古弔切。聲也。亦作叫。
咄	丁骨切。叱也。
唉	於來切。應聲也。
噂	子損切。《詩》云：噂沓背憎。噂噂沓沓，相對談語也。
𠴲	徒合切。噂沓。或作𠴲。
咠	七入、子立二切。咠咠。口舌聲也。
嘫	女閒切。語聲也。
呷	呼甲切。《說文》云：吸呷也。《子虛賦》曰：翕呷萃蔡。衣裳張起之聲也。
嘒	許惠切。《詩》云：鳴蜩嘒嘒。嘒嘒。小聲也。
嚖	同嘒。
唪	薄孔切。大聲也。又方孔切。
𠮯	居矣切。說也。
嗔	達堅切。盛聲也。《詩》云：振旅嗔嗔。本亦作闐。
嘌	匹遙切。《詩》云：匪車嘌兮。謂嘌嘌。無節度也。
嘑	火吳、火故二切。《周禮》云：雞人掌大祭祀。夜嘑旦以嘂百官。亦大聲也。
喅	由六切。音聲也。
嘯	蘇弔切。《詩》云：其嘯也。歌蹙口而出聲也。
嗂	與昭切。《說文》。喜也。
呈	馳京切。解也。平也。
嚱	許羈切。吹嚱。口聲。
嗿	他感切。《詩》云：有嗿其饁。嗿，衆皃。
咸	胡讒切。皆也。《書》云：咸績咸熙。
启	康禮切。《書》曰：𦙍子朱启明。启，開也。本亦作啓。
哯	乎典切。不顧而吐也。
咞	同哯。
右	禹救切。《書》曰：予欲左右有民。左右助也。又于九切。
吉	居一切。《說文》云：善也。《周書》曰：吉人爲善。
啻	詩豉切。買賣云不啻也。
嚋	除留切。誰也。又陟流切。嚋張誑也。
周	諸由切。《說文》云：密也。《論語》云：雖有周親。
嗢	乙骨切。嗢，咽也。
唐	達當切。堯稱唐者。蕩蕩道德至大之皃。
啺	古文唐。
嘾	徒感切。《莊子》云：大甘而嘾。
吐	他古切。口吐也。又他故切。
噎	於結切。《說文》云：飯窒也。《詩》曰：中心如噎。謂噎憂不能息也。
咈	甫物切。《易》曰：咈經于丘。咈，違也。
嚘	於求切。《老子》曰：終日號而不嚘。嚘，氣逆也。
嗜	食利切。嗜欲也。《書》曰：酣酒嗜音。
呩	古文嗜。
嘐	火苞切。《說文》云：誇語也。又古包切。雞鳴也。
啁	竹包切。《說文》云：啁嘐也。《楚詞》曰：鵾雞啁哲而悲鳴。
嘲	陟交切。言相調也。
哇	於佳、居攜二切。《說文》云：諂聲也。
𠱪	魚葛切。言相呵岠也。
𠲷	丁頰切。𠲷吺。多言也。
吺	丁侯切。𠲷吺也。
𠱒	同吺。
呰	祖爾切。口毀也。
嗻	之夜切。遮也。
唊	古協切妄語也。
嗑	公盍切。多言也。又音盍。噬嗑。卦名。
嗙	補庚切。訶聲也。
噧	呵芥、他曷二切。髙氣多言也。
叴	巨周切。髙氣也。臨淮有叴猶縣。
㕤	同叴。
呶	女交切。喧呶也。《詩》云：載號載呶。
叱	齒逸切。呵也。
噴	普寸切。《戰國策》：𩦸儳而噴。鼓鼻也。
吒	知加、陟嫁二切。噴也。叱怒也。《禮記》曰：無吒食。謂嫌薄之。
咤	同吒。
喥	亦同吒。
噊	余出切。危也。
嘮	丑加切。《說文》云：嘮呶。讙也。
啐	倉快、倉憒二切。甞也。又子律切。吮聲。
唇	之人切。驚也。
嘵	許幺切。《詩》云：予維音之嘵嘵。嘵嘵。懼也。
吁	虚于、往付二切。疑怪之辝也。驚語也。
𠮲	古文吁。
嘖	壯革切。嘖嘖。鳥鳴。
嗸	五髙切。《詩》云：鴻鴈于飛。哀鳴嗸嗸。又衆口也。
唸	丁見、丁念二切。唸㕧。呻吟也。
𠿍	同唸。
㕧	許梨切。唸㕧。呻也。亦作屎。
㘙	牛衫切。又宜戟切。呻也。
呻	舒神切。呻吟也。
吟	牛今切。《楚辭》曰：行吟澤畔。亦作䪩訡。
喻	俞句切。《論語》曰：君子喻於義。喻，曉也。
嗞	子詞切。嗟也。
呝	於革切。雞聲。亦作呃。
𠱟	丑知切。𥬇也。
哤	莫江切。《國語》曰：雜處則哤。哤。亂皃。又異言也。
嘅	苦載切。《詩》云：嘅我寤歎。《廣雅》云：嘅，滿也。
吪	五戈切。《詩》云：或寢或吪。吪，動也。
嘆	敕旦、敕丹二切。況也。太息也。與歎同。
喝	乙芥切。嘶聲也。
𡀽	同喝。𡀽，噎也。
哨	且醮切。大胷哨後。哨，小也。又先焦切。
噆	錯感、子感、子合三切。《莊子》云：蟁蝱噆膚。噆，銜也。
吝	力進切。《論語》云：改過弗吝。吝，惜也。
𠲲	古文吝。
各	柯洛切。《說文》云：異辭也。
否	蒲鄙切。《易》曰：天地不交。否，閉不行也。又方九切。《說文》云：不也。
唁	宜箭切。《穀梁傳》云：弔失國曰唁。
喭	同唁。又魚旰切。《論語》曰：由也喭。
哀	烏來切。哀傷也。
嗁	達奚切。號也。《左氏傳》曰：豕人立而嗁。
啼	同嗁。
嗀	許角切。《左氏傳》曰：君將嗀焉。嗀，嘔吐皃。
咼	口淮切。口戾也。
喎	同咼。
𠴫	前歷切。𠴫嗼而無聲。言安靖也。
嗼	亡格切。靜也。
𠯑	下刮切。《說文》云：塞也。
嗾	蘇走、先奏二切。《左氏傳》曰：公嗾夫獒焉。《方言》云：秦晉兾隴謂使犬曰嗾。
𠻛	倉候切。或與嗾同。
吠	扶廢切。《詩》云：無使尨也吠。吠。鳴也。
噑	胡髙切。《左氏傳》云：犲狼所噑。噑，咆也。
哮	呼交切。豕驚聲。又哮嚇，大怒也。
喔	乙角切。雞鳴也。
喈	古崖切。《詩》云：其鳴喈喈，喈喈，和聲之遠聞也。
嚶	於耕切。鳥鳴也。
啄	丁角切。鳥食也。又丁木切。
唬	呼交切。虎聲也。又古伯切。
呦	音幽。《詩》云：呦呦鹿鳴。亦作𣢄。
噳	牛府切。《詩》曰：麀鹿噳噳。亦作麌。
喁	魚凶切。衆口也。
囒	吕干切。囒哰。撦拏。
哰	盧髙切。囒哰。嗹嘍。
㗦	盧髙切。㗦嘈。聲也。
嗹	閭前切。嗹嘍。多言也。
嘍	力口切。嗹嘍。
㖪	呼麥、於六二切。聲也。或作㰲。
喛	呼亂切。又虛元切。喛呼。又喛，哀也。
嘕	許連切。嘕嘕。喜也。
㗔	去連切。㗔㗔。歡樂皃。
喊	呼減切。聲也。
嚂	力暫切。荆吳芬香以嚂其口。嚂，貪也。
喓	於遙切。《詩》云：喓喓草蟲。喓喓。聲也。
嗟	則邪切。嗟歎也。
嗉	思故切。《爾雅》云：亢鳥嚨，其粻嗉。嗉者，受食之處。
嚇	呼駕切。以口距人謂之嚇，又呼格切。
嚃	他帀切。《曲禮》曰：無嚃羮。嚃謂不嚼菜。
叵	普可切。不可也。
嘺	丘遙、渠堯二切。《𡌨蒼》云：不知是誰也。
啌	火腔切。咄也。
台	與時切。我也。又音胎。
唶	子夜切。《廣雅》云：唶唶。鳴也。
嘈	才刀切。聲也。
𡂐	才割切。嘈𡂐也。
局	其玉切。《詩》云：謂天蓋髙。不敢不局。局，曲也。
㕣	以臠切。《說文》曰：山㵎陷泥地。从口从水。敗皃。
咡	而志切。《禮記》曰：負劒辟咡詔之。口旁曰咡。
吂	莫桑切。使人問而不肯荅曰吂。
𠰉	丑消切。《𡌨蒼》曰：喉鳴。
𠿒	火曷切。訶也。亦作喝。
呫	他叶、昌涉二切。《榖梁傳》曰：未甞有呫血之盟。呫，甞也。
𠿓	先榼切。《字書》云：𠿓𠿓，𨢄也。
咹	一曷切。吃也。
吨	達昆切。《字書》云：吨吨，不了。
𠱥	五葛、才曷二切。嘈嘈𠱥𠱥。
囐	同𠱥。
囁	之涉切。口無節。亦私罵。又而涉切。囁嚅。多言也。
嗃	呼洛切。《易》曰：家人嗃嗃。嚴大之聲也。
㕰	火角切。㕰嚗。恚呼皃。
㗲	胡麥切。㗲嘖。叫呼。
咟	同㗲。
啀	魚佳切。狗欲齧。
哷	縷決切。雞鳴也。
㗴	魚艱切。犬相㗴也。亦爭訟之辭。
噅	許爲切。口不正也。𨢄也。
𠹊	采老切。𠹊𡂕無人皃。
𡂕	盧皓切。𠹊𡂕。
呀	虛牙切。大空皃。又唅呀。張口皃。
唭	丘吏切。唭㘈。無聞見。
嘻	欣基切。嘻嘻。和樂聲。
㘆	他亥切。㘆𠷂。言不正。
𠷂	達改切。㘆𠷂。
𠿟	乙學切。誇聲也。
哹	匹尤切。吹聲也。
善	是闡切。吉也。《書》曰：作善降之百祥。《說文》作譱。
𠳇	火夬、胡割二切。息也。
嚝	火横切。嚝。嘖聲。
售	視祐切。《詩》曰：賈用不售。賣物不售也。
嚊	普利切。喘息聲。
𠱡	蘇曷切。音變也。
啅	陟握切。衆口皃。
呁	九峻切。吐也。
吢	七浸切。犬吐也。亦作吣。
嘇	山咸切。口臽嘇物也。
㖥	渠隕切。欲吐皃。
㗻	古禾切。小兒應也。
唆	蘇戈切。㗻唆。小兒相應也。
唲	乙佳切。唲嘔。小兒語也。亦作哇。又音兒。
嘔	乙侯切。唲嘔也。歌也。
呥	而廉切。呥呥。噍皃。
㗤	子六切。㗤咨。慙也。
𣤌	叉快切。齧也。
𠽶	同𣤌。
啒	古兀切。憂也。
唼	子合切。《楚辭》云：鳧鴈皆唼夫梁藻兮。
啑	所甲切。啑喋。𪀌食也。亦作唼。
喋	丈甲切。𪀌唼食。又徒叶切。便語也。
噞	宜檢、宜豔二切。噞喁。魚口上出皃。
唵	一感切。含也。
噢	乙六切。噢咿。内悲也。
咻	許主切。噢咻。痛念之聲也。又許流切。
咿	於祇切。《楚辭》云：吾將喔咿嚅唲以事婦人乎。喔咿嚅唲。謂強𥬇噱也。
𡄑	子廉、子豔二切。𡄑㖩。不廉也。
嘹	落蕭切。嘹亮。又力弔切。
𡀾	五合切。衆聲也。
㗨	火佳切。𥬇皃。
唹	乙余切。𥬇皃。
𠻤	余輦切。大𥬇也。
㗿	火下切。𥬇也。
吵	彌沼切。雉鳴。
嘶	先奚切。噎也。馬鳴也。
𡄴	于白切。自是皃。或作讗言疾皃。
哂	式忍切。《論語》曰：夫子哂之。哂，𥬇也。
𠺑	思曜切。俗𥬇字。
呣	莫侯切。呣。慮也。
咏	爲命切。《書》曰：搏拊琴瑟以詠，祖考來格。或作咏。
𠻚	莫奴切。古文謨。謀也。
叨	他勞切。《說文》與饕同。貪也。
噈	子合、子陸二切。《聲類》云：鳴噈也。
嘿	莫北切。與默同。
吷	許劣切。《莊子》云：劒首一吷而已矣。吷，小聲也。《說文》云：與歠同。
嚾	荒旦切。與喚同。
吼	呼垢切。牛鳴也。
吽	吼同。又于今切。
𠴱	戸姑切。牛頷垂也。與胡同。
呵	許多切。責也。與訶同。
哈	所洽切。以口歃飲。
㖢	疾離切。㖢。嫌也。或作飺。
嘬	楚夬切。《禮記》曰：無嘬炙。嘬謂一舉盡臠。
噮	於縣切。《吕氏春秋》云：伊尹曰：甘而不噮。謂食甘。
㖃	呼垢、呼遘二切。厚怒聲。又胡口切。吐也。
𠲋	子累切。或作觜、㭰。識也。一曰鳥喙也。
呐	奴骨切。《論語》曰：君子欲訥於言。訥。遟鈍也。或作呐。
𠴨	古環切。𨵿𨵿。和鳴也。或爲𠴨。
咋	側革切。聲大也。《考工》曰：鍾侈則柞。鄭氏云：柞讀爲咋咋然之咋。聲大外也。
咇	蒲結切。芳香也。又毗必切。
𡅼	孚願切。吐也。
㗽	虚丈切。或作響。應聲也。
𠱙	之六切。或作喌。呼雞聲也。
𠶺	柯猛切。語爲人所忿疑也。
哽	同𠶺。
哊	禹六切。吐也。
咍	訶臺切。𥬇也。
咰	所律切。飲也。《史記》曰：楚先有熊咰。是爲蚡冒。
嚅	汝俱切。《𡌨蒼》云：囁嚅。多言也。
呿	袪遮切。張口皃。《莊子》曰：公孫龍口呿而不合。又丘居切。卧聲。
呴	呼俱、呼具二切。呴亦嘘吹之也。《老子》曰：或呴或吹。
嘪	彌解切。羊鳴也。
嗚	於胡切。嗚呼。歎辝也。
嗕	如屬切。羌別種也。
㗢	胡冬、徒弄二切。多言也。
叮	都苓切。叮嚀。囑付也。
嚀	奴丁切。叮嚀。
呢	呢𠽬，二同。女知切。呢喃。小聲多言也。
𠽬	呢𠽬，二同。女知切。呢喃。小聲多言也。
喃	女銜切。呢喃。
噪	噪𠹏，二同。先到切。呼噪也。
𠹏	噪𠹏，二同。先到切。呼噪也。
㖄	諸由切。亦呼雞聲。
呞	式之切。牛噍也。
嗤	尺之切。𥬇皃。
鳴	眉兵切。聲出也。
㕭	於交切。媱聲。
啉	力耽切。貪也。
咬	古爻切。鳥聲也。俗亦爲齩字。
喧	許貟切。大語也。
𠿏	子延切。噈𠿏也。
唌	似延切。又徒坦切。歎也。
嚗	必角切。怒聲。
唧	子栗切。啾唧也。
咆	蒲茅切。咆哮也。
吭	戸郎、戸浪二切。鳥嚨也。
哦	吾哥切。吟哦也。
𠽫	火牙切。口𠽫𠽫也。又許下切。
㗓	丁龜切。口滿皃。
噌	楚耕切。噌吰。市人聲。
吰	胡觥切。噌吰。
嚬	蒲民切。𥬇皃。
哃	徒工切。妄語也。
㘇	于兄切。啼㘇。
啨	伊靑切。啨呤。小語也。
呤	力丁切。啨呤也。
喍	仕皆切。啀喍也。
喂	於韋切。恐也。
嗺	子雖切。撮口也。
㕬	古紅切。衆口也。
叿	火紅切。呵也。
吱	指移切。吱吱也。
噥	女冬切。多言不中也。
㘋	胡堅切。難也。
吙	許戈切。呼氣。
噇	直雙切。喫皃。
𠹛	胡垓切。𥬇也。
唋	他胡切。吐也。
𠿎	虎佳切。口戾皃。
㖹	蒲門切。吐也。
𡂘	蒲毛切。鳴也。
𠰈	烏横切。牛聲。
嗡	烏紅切。嗡𠰈。
唩	烏和切。小兒啼。
𠿑	許今切。吽也。
咃	吐多切。出陀羅尼。
咁	乎甘切。乳也。
㕱	胡求切。犬吠也。
吥	匹侯切。吸吥也。
哸	素回切。口哸也。
呅	莫杯切。哸呅也。
𡃩	古回切。𡃩呼也。
啡	普梅切。唾聲也。
咣	古横切。能言也。
𠻗	力之切。言不正。
唻	力皆切。歌聲也。
嗆	七相切。鳥食。
喡	于歸切。失聲。
𠲓	胡公切。𠲓聲也。
𠻨	丘引切。脣瘡。
嗊	呼孔切。囉嗊。歌曲也。
𠳃	胡孔切。鳴聲𠳃𠳃也。
𠻦	初瓦切。惡口也。
喠	之勇切。不能言。
喏	人者切。又如酌切。敬言。
卟	吉兮、羌禮二切。問卜也。
呠	匹本切。噴也。
㖦	丁動切。多言也。
𠳲	香圉切。殷冠名。亦作𦀒。
喕	彌演切。
哶	莫者切。羊鳴也。又民婢切。
嚕	力覩切。語也。
𠽱	居輦切。𠽱吃也。
啞	於雅切。不言也。又烏格切。𥬇聲。
㕦	胡罵切。大聲也。
嗽	桑奏切。咳嗽也。
𠮠	音㗗。𠮠，別也。
叩	苦候切。叩擊也。
𠯖	胡感切。嘾也。
嚙	五狡切。齧也。正作齩。
𠱜	徂本切。大口也。
𠰍	敕主切。口不正。
吘	五苟切。和吘也。
㗂	色景切。緘口也。
𠷀	而尹切。吮也。
𠹌	乃等切。多言也。
呧	多禮切。呵呧也。止作詆。
唍	胡板切。小𥬇皃。
㖺	尺尹切。吹㖺也。
𠹀	息寸切。湓水也。
𠱚	力凍切。言𠱚也。
㕻	他豆切。唾也。《說文》云：相與語。唾而不受。
咅	同㕻。
噦	火外切。鳥鳴也。又於月切。逆氣也。
唳	力屑切。鳥鳴也。又郎計切。
㖑	許戒切。喝㖑也。
㗕	古候切。喝㗕也。
囀	知戀切。鳥鳴也。
唄	薄賣切。梵音聲。
嚥	於見切。吞也。亦作咽。
𠰋	去尤切。𠰋聲也。
唾	他卧切。口液也。
㘐	普皃切。唎也。
嚫	初覲切。嚫施也。
𠻫	匹問切。怒也。
𠹑	五弔切。叫也。
噯	烏蓋切。噯氣也。
㖟	熟𤽨切。口㖟也。
嗄	所訝切。聲破。
㖆	去鳳切。問罪。
𠹒	胡貢切。𠹒市人。
嚜	丑利切。詐言也。
哩	力忌切。出陀羅尼。
𠲹	渠義切。喫𠲹。
𡂖	𡂖𡃤,二同。力泰切。聲也。
𡃤	𡂖𡃤,二同。力泰切。聲也。
囈	魚計切。𥬇囈也。亦睡語。
𡭊	多耒切。𡭊荅也。今作對。
啈	許更切。利害聲。
𣄮	藏賜切。口小也。
𠯈	徒介切。甞𠯈也。
𠵭	所戢切。咠𠵭。口聲。
𠱝	於列切。怒也。
囑	止屬切。付囑也。
㖨	力篤切。𥬇也。
嗖	所六切。𥬇皃。
唷	俞六切。出聲也。
𠿋	于月切。辭也。本作粵。
𠯔	普必切。唾𠯔𠯔。
吡	毗必切。鳴吡吡。
𠹋	秦悉切。噈𠹋。
𠽩	補密切。鳴𠽩。
㖅	息必切。吹口皃。
𠯬	則屑切。𠯬，鳴也。
𡄱	子六切。口𡄱也。
𠷈	力述切。鳴也。
喇	力葛切。喝喇。言急。
㘀	祖郭切。㘀㘀。聲也。
𡁉	知立切。鳴也。
嗝	古厄切。雉鳴也。
𠱘	魚𨻶切。歐𠱘也。
𠹥	丁盍切。𠹥。口動。
𠰏	阻洽切。豕食。
呹	余質切。牛羊呞草皃。
嗋	許劫切。吸嗋也。
哫	子渌切。訾哫也。
𠿤	古或切。口聲。
㘉	仄瑟切。咇㘉也。
㘍	子悉切。蟲鳴也。
㗵	許勿切。氣也。
吃	居一切。語難也。
喢	山涉切。又𠮟涉切。多言也。
𡁌	於八切。噎聲。
㗫	千結切。小語。又子細切。
㗧	知栗切。《博雅》云：㗧咄也。
唰	所劣切。鳥治毛衣也。
𡂏	力葉切。齧骨聲。
𠯗	子合切。魚食。《風俗通》云：入口曰𠯗。
唎	力至切。聲也。
囃	七盍切。助舞聲。
喫	去擊切。啖喫也。
𠿊	同喫。
㗩	先立切。忍寒聲。
㘌	渠逆切。嗢㘌。𥬇不止也。
叭	普八切。又匹活切。聲也。
𠷑	匹活切。妄說也。
唿	呼骨切。憂也。
哠	胡吿切。多言也。
𠱐	魚矩切。欲𥬇也。
嗐	胡戛切。大開口。又胡蓋切。
哵	補戛切。哵。鳴也。
嗒	多臘切。又他臘切。舐也。
唈	烏合切。嚘也。《爾雅》云：僾唈也。
咭	巨吉、許吉二切。𥬇皃。
𠶷	於力切。快也。
𠿠	阻立切。喻也。
哉	祖才切。語助。《說文》从𢦏。
𧮫	渠略切。《說文》云：口上阿也。从口。上象其理。
𠶸	同𧮫。
㐁	他念切。舌皃。从𧮫省。象形。一曰竹上皮。音他感切。
𠀬	古文㐁。
𡭋	如隴切。闒𡭋。不肖也。
舌	時列切。《說文》云：在口中。所以立言者。从干从口。
舓	神爾切。《說文》云：以舌取物也。
舐	同舓。
𦧇	同舓。
𦧟	通荅切。大食也。
𦧭	吐盍切。義同𦧟。
𦧴	他干切。𦧴𦧝。言不正。
𦧝	他連切。𦧴𦧝。
舚	他兼切。舚舑。吐舌皃。
舑	他甘切。舚舑也。
䑜	湯蠟切。犬食也。
𦧈	渠䕃切。牛舌病。
𦧵	胡快切。古文話。
齒	昌始切。《說文》曰：口齗骨也。《周禮》大司㓂之職云：自生齒以上登于天府。鄭玄曰：人生齒而體備。男八月、女七月而生齒。
𠚒	古文齒。
𠔒	古文齒。
齔	叉謹、初靳二切。《說文》云：毀齒也。男八月生齒，八歳而齔；女七月生齒，七歳而齔。俗作齓。
齗	魚斤切。齒根肉。
䶦	叉革切。《說文》云：齒相值也。一曰齧也。
齜	仕佳切。𪘬齜。
齞	研繭切。《說文》云：口張齒見。宋玉賦云：齞脣歷齒。
𪙊	牛銜、魚欠二切。齒差也。
齘	何介切。噤齘。切齒怒也。
齺	士角、壯留二切。無牙名也。《說文》云：齒搚也。一曰齰也。一曰馬口中橜也。
齵	五溝、牛俱二切。齒不齊也。
䶥	莊加、莊居二切。齒不正也。又鋤牙切。䶥齖。
齖	五加切。䶥齖。齒不平。
齱	側游切。齱齵也。齒聚皃也。
齹	此何切。齒齹跌者。又楚宜切。齒參差也。
𪘓	在何切。齒差跌皃。
𪘘	胡夾切。𪘘齒。一曰曲齒。亦作䶝。
齳	午忿切。無齒皃。
齫	同齳。
𪚊	魚轄切。齒缺也。又音枿。
䶙	九與、巨與二切。齗腫也。
齯	五奚切。《爾雅》云：黃髮、齯齒。壽也。謂齒隋更生細者。
𪙹	丁立切。𪙹齒也。
齮	魚綺切。《說文》云：齧也。
𪗨	士乙切。齧也。《說文》云：齚齒也。
齰	仕革切。《說文》云：齧也。
齚	同齰。
齦	口很切。齧也。
𪗙	五板、五偃二切。齒見皃。
𪘧	在骨切。齚也。
䶛	力曷切。齒分骨聲。
齩	五狡切。齧骨也。
𪗾	呼轄切。又胡瞎切。齧堅聲。
𪙑	七結切。治骨也。
䶣	五哀切。䶣齒也。又音該。
齝	丑之、式之二切。《爾雅》曰：牛曰齝。食巳久復出嚼之。
𪗪	同齝。
齕	痕没、下結二切。齧也。《禮》：爲削瓜。庶人齕之。
齨	渠柳切。老人齒如齨。一曰馬八歳曰齨也。
𪚀	力錢切。齒見皃。
齬	牛莒切。《說文》云：齒不相值也。
齲	丘禹切。《說文》云：齒蠹也。
齸	於亦切。《爾雅》曰：麋鹿曰齸。齸者。䶗食之所在。
䶧	五狡切。䶧。齧也。
齡	吕經切。古謂年齡也。
齟	才與切。齧也。又牀吕切。齟齬。
𪗻	大結、竹栗二切。齧堅皃。
䶔	直離切。齒齗見。
𪗭	竹加切。𪘨𪗭大。齒也。
𪙍	補洛切。噍聲。
𪘨	卓皆切。噍齧聲也。
䶗	客牙切。大齧也。
䶞	丘之切。齧也。
齻	丁千切。牙也。
𪘏	叉渥切。齒相近聲。又齷𪘏也。亦作齪。
𪙤	牛引切。𥬇也。齒齊也。
䶤	胡八切。齧骨聲。亦作𩪲。
𪙷	力盍切。齧聲。
䶘	吕及、吕合二切。噍燥物聲。
齤	渠圎切。《說文》云：缺齒也。一曰曲齒。
䶖	渠䕃切。舌病。
𪘁	胡帀切。食也。
𪘲	五街切。齒不正。
𪘬	同𪘲。
齙	步交切。露齒。
𪗸	莫丁切。齒。
𪙧	巨依切。齒危也。
𪙝	七良切。小齒。
𪘀	必茗切。𪘀齒。
齼	初舉切。齒傷醋也。
齭	同齼。又音所。
𪘪	士眼切。齒不正。
齴	魚蹇切。露齒皃。
齫	空衮切。齧也。
𪙴	魚倚切。齧。
𪙞	初産切。小兒齒。
𪗦	丁陷切。剔齒。
齛	私列切。羊噍草。亦作齥。
䶩	䶩𪗷。上殂詣切。下五計切。䶩𪗷。齧也。
𪗷	䶩𪗷。上殂詣切。下五計切。䶩𪗷。齧也。
䶫	魚欠切。好兒。
𪙦	初夬切。剔齒。
䶜	古沃切。又胡谷切。齒聲。
齷	於角切。齷𪘏。
𪙻	初八切。齒利也。
齧	魚結切。噬也。
䶢	口洽切。齧也。
齶	五各切。齗也。
𪘼	𪘼𪘹。上盧葛切。下胡葛切。齧物聲。
𪘹	𪘼𪘹。上盧葛切。下胡葛切。齧物聲。
𪙽	音歷。齒病。
牙	牛加切。牡齒也。《詩》云：祈父維王之爪牙。
𤘈	古文牙。
𤘌	丘奇切。虎牙也。
𤘐	丘禹切。齒蠹也。
㸧	口限切。齧也。
須	思㬰切。面毛也。
𩓾	如廉切。頰須也。
頿	子移切。口上須也。《左氏傳》曰：周靈王生而有頿。或作髭。
𩔹	方支切。須髮半白。《聲類》云：𩓾皃。
𩓭	方乎、步侯二切。短須髮皃。亦作䫠。
𩓣	詢趨切。待也。
彡	先廉切。毛飾畫文也。象形。又所銜切。
彬	鄙陳切。《論語》曰：文質彬彬。《說文》云：古文份。
形	戸經切。《說文》作形象形也。
㣎	莫禄切。細文也。
㐱	之忍切。稠髮也。亦作鬒。
修	胥遊切。治也。《書》云：六府三事孔修。《說文》云：飾也。
𩇕	徐井切。《說文》云：淸飾也。
彰	諸楊切。《說文》云：文彰也。
𢒞	力旦切。鮮明也。
彫	東堯切。《說文》云：琢文也。《書》曰：峻宇彫牆。
耏	如時切。頰須也。又獸多毛。
弱	如藥切。尫劣也。
𢒖	於六切。文章皃。《詩》曰：黍稷𢒖𢒖。𢒖𢒖。茂盛皃。
影	於景切。形影。《書》曰：從逆凶惟影響。
㣑	余鍾切。重影也。
𢒔	丑玉切。豕絆行皃。
𢒟	筆院切。古文變。
㣒	七孕切。又七曾切。毛張。
𢒐	七卧切。
彩	七宰切。文章也。
𢒕	章余切。古文諸。
彯	匹妙切。彯，畫也。又撫招切。
㣉	古紅切。巧飾也。
彲	丑知切。獸名。
彣	亡分切。《說文》㦽也。
彦	魚箭切。《書》曰：旁求俊彦。美士曰彦。
彥	彦同。《說文》彦。
文	亡分切。文章也。《書》云：聦明文思。
斐	孚尾切。《詩》曰：有斐君子。斐。文章皃。
辬	補顔切。《說文》曰：駁文也。亦作斑。
𣁟	力詩切。微畫也。
斒	方閒切。斓斒。文也。
斓	力寒切。斓斒。
𣁣	同斓。
斌	鄙鄰切。文質皃。亦作份彬。
𣁗	他旦切。𣁗𣁜。無采色也。
𣁜	莫斓切。𣁗𣁜。
髟	比聊、所銜二切。長髮髟髟也。
髮	府月切。首上毛也。《孝經》云：身體髮膚。
𩯫	卑刃切。頰髮也。
䯵	五割切。
𩭣	徒合切。髮也。
鬗	亡肝切。髮長皃。
䰐	力甘切。髮多也。
鬈	渠𡋡丘𡋡二切。髮好也。
䰓	亡先切。燒煙畫眉。
𩯨	奴禮切。髮皃。
𩬯	同𩯨。
䰈	千河切。䰈。好也。又昨何切。
䯽	芳干、芳武、薄侯三切。髮好也。或作𩭍。
髦	莫髙切。髦。俊也。
𩭾	莫髙切。《說文》曰：髮至眉也。
髳	同𩭾。
鬋	子淺切。鬋。𢧵也。
鬑	力兼切。髮長皃。
䯾	直由切。髮多也。
䯸	且利切。首飾爲䯸。
𩯰	作結切。束髮。
髢	達計切。髮髲也。
鬄	同髢。又先歷切。
髲	皮寄切。鬄也。
髺	胡括、古活二切。《說文》曰：絜髮也。
鬠	同髺。《儀禮》：鬠用組束髮。
䰉	薄桓切。卧髻也。
鬕	亡亞切。帶結飾。
𩬙	方五切。髻也。
䰎	丘位切。屈髮也。
髻	居濟切。髮結也。
䯰	同髻。《說文》古拜切。簪結也。
鬣	力葉切。長須也。
䰕	來都切。鬣也。
䰃	補蕩切。䰃攘。髮亂。
䰁	補牧切。忽見也。
𩮙	女卭切。亂髮也。
髣	芳往切。髣髴也。
髴	芳勿、芳味二切。髣髴。
鬊	舒閠切。鬌髮也。
鬌	都果、徒果二切。小兒翦髮爲鬌。又直垂切。
鬜	苦閑、口瞎二切。𩯭秃也。
髧	徒感切。髮垂皃。
䰂	且代切。帶幓頭。又音采。
𩬑	丁兼切。𩬑鬑𩯭髮踈薄皃。
髼	部公切。髮亂皃。
鬃	子宗切。髙髻皃。
𩭺	匹育、匹宥二切。《周禮》：追師掌王后之首服爲𩭺。本亦作副。
鬇	士行切。鬇鬡髮亂。
𩰅	字書或鬇字。
鬡	女耕切。鬇鬡也。
鬆	先凶、私宗二切。亂髮皃。
䯳	同鬆。
髬	普悲切。被髮走皃。
鬐	渠祇切。鬐。鬣也。
𩯳	子旦切。髮光澤也。又子曷切。多毛也。
𩯄	子困切。頂上無髮。
𩬛	渠匈切。髮亂。
䯹	先廉切髮也。
𩮳	平紹切。𩮳。髮白皃。又匹紹切。亂髮。亦作顠。
髵	如時切。多毛皃。亦作耏。
𩮜	他歷切。《說文》云：鬀髮也。
髠	口昆切。鬀髮也。
鬀	他計切。《說文》云：𩮜髮也。大人曰髠。小皃曰鬀。盡及身毛曰𩮜。
髽	側𤓰切。《禮記》曰：男子免而婦人髽。以麻約髻也。
䭮	孚勿切。婦人首飾也。
𩮝	五縖切。𩮝𩮁。秃也。
𩮁	口八切。秃也。
鬉	子公切。毛亂也。
𩭦	直追切。髻也。
䰆	而由切。馬之繁鬣。
鬟	胡彎切。結鬟。
𩬒	助庚切。𩬒鬡。亂髮。
𩮀	子紅切。馬鬣。又作孔切。
髿	所加切。髮髿。垂皃。
鬖	楚今切。又色減切。亂髮也。
𩭓	字由切。接髮也。
𩮡	莫紅切。馬垂𩮡也。
䰄	先才切。小髮。
䯷	息隆切。細髮也。
𩬹	曲王切。𩬹鬤。亂髮也。
鬤	如羊切。亂髮。
𩮠	余封切。髮長。
鬞	女龍切。毛多也。又女江切。
𩭇	力之切。髮卷。
鬒	之忍切。稠髮也。亦作㐱。
𩬟	側下切。多毛。
𩬻	都果切。髮垂也。
𩬺	都爾切。
䰍	七二切。漆也。《說文》音休。
髹	許求切。赤黒漆也。
髤	同髹。
𩭥	胡覽切。短𩭥。
𩬶	息利切。與肆同。極陳也。
𩯞	千旦切。髮光。
𩬚	古暗切。靑𩬚。
𩰃	仕懴切。髮。
𩯃	符沸切。髮。
𩫴	九六切。亂髮也。
䯿	昨没切。髻䯿也。
䰊	補各切。髲䰊。
𩯌	必末切。𩯌𩯳𩯭多毛。
鬚	息俞切。髭鬚也。本作須。
髭	子移切。口上須。本作頿。
𩭿	女鎋切。細毛。
髫	徒聊切。小兒髮。
髯	汝占切。頰須也。本作𩓿。
手	舒酉切。《說文》云：拳也。《易》曰：艮爲手。
𠂿	古文手。
𢫴	七咨切。挐也。
掌	諸養切。《論語》曰：指其掌。掌手中也。
拳	渠貟切。屈手也。
𢯲	於煥切。《儀禮》曰鉤中指結于𢯲。掌後節中也。
捥	同𢯲。
𢪸	同𢯲。
搴	居輦切。取也。
𢷘	同搴出。《說文》。
㧬	居勇切。擁也。
𢪇	子羊切。扶也。今作將。
摪	同𢪇。
挈	苦結切。提挈也。
摯	諸貳切。持也。《周禮》以禽作六摯。摯之言至也。
擥	力甘、力敢二切。手擥取也。
攬	同擥。
拏	尼牙切。手拏也。
擪	烏協切。指按也。亦作擫。
㨻	山湛切。斬取也。又才甘切。《說文》云：暫也。
𤸪	充丗切。牽也。《說文》曰：引縱曰𤸪。
摰	同𤸪。
掣	同𤸪。
㧘	疾寄切。《詩》曰：助我舉㧘。㧘積也。
掔	卻閑、去賢二切。固也。
擧	居與切。《說文》曰：對舉也。今作舉。
𢶜	於勇切。《儀禮》云：𢶜簠粱。𢶜，抱也。作擁同。
𢹭	同𢶜。
㨣	古文𢶜。
搫	步波、步丹二切。手不正也。
攣	力全切。攣，綴也。《易》曰：有孚攣如。
撆	普滅切。擊也。
撇	同撆。
揅	魚賢切。揅摩也。
摩	莫羅切。研也。
攠	同摩。
擘	補革切。擘裂也。
摹	莫奴切。規摹也。亦作摸。
擊	經歷切。打也。《書》曰：擊石拊石。
𢶡	口弔切。《說文》曰：旁擊也。
挐	女豬切。《說文》云：持也。
𪎮	呼爲切。指𪎮也。
攀	普姦切。援引也。
扳	同攀。又布閒切。
摮	五爻、五髙二切。擊皃。
擎	渠京切。持也。
揧	力葛切。研破也。
承	署陵切。次也。奉也。受也。
㩓	許委切。㩓。壞也。
揱	色角切。又相邀切。長也。又長臂皃。
拲	居勇切。恭也。
𢪒	居竦切。《說文》云：與收同。
𢮟	胡瞎切。手𢮟。
攕	所咸切。《說文》曰：好手皃。《詩》曰：攕攕女手。
指	諸視切。手指也。《春秋傳》曰：食指動。謂第二指也。
摳	苦溝切。挈衣。《曲禮》曰：兩手摳衣去齊尺。
揖	伊入切。《說文》曰：攘也。一曰手著胷曰揖。《周禮》司儀掌詔王儀。南郷見諸侯。王揖庶姓。
捃	居運切。拾也。
攘	仁尚切。揖攘也。又汝羊切。攘。竊也。
攓	起焉切。縮也。
攐	丘連切。《說文》云：摳衣也。
撎	姻利切。拜舉手下手。
拱	記冡切。《書》曰：克拱明刑。拱。執也。
撿	良冉切。《說文》曰：拱也。
捾	於活切。搯捾也。拱也。
搯	他勞切。搯捾也。
拇	莫口切。手指拇。
推	出唯、他雷二切。排也。《易》曰：剛柔相推。
捘	子寸切。又子對切。《左氏傳》曰：捘衞侯之手。捘，擠也。
扶	防無切。扶持也。又府俞切。《公羊傳》曰：扶寸而合。側手曰扶。
持	直之切。握也。
拑	渠廉切。脅持也。
攫	九縛切。搏也。
操	七刀切。把持也。又倉到切。
捦	渠林切。急持衣衿行也。
㩒	同捦。
搏	補洛切。手擊也。
據	居豫切。依也。又持也。
抩	人詹、乃含二切。併持也。
抪	卜路切。相持也。
攝	書涉切。引持也。
挾	戸頰切。懷也。持也。《儀禮》曰：兼挾乗矢。
㨉	亡巾切。撫也。
捫	莫昆切。《詩》曰：莫捫朕舌。捫。持也。
㩜	力甘、力敢二切。持也。
擸	吕盍切。擇持也。
握	於角切。搤持也。
撣	徒安切。觸也。《太玄經》云：遭逢並合撣繫其名。撣，觸也。
攜	戸圭切。貳也。又持也。
把	百馬切。把握也。
提	徒兮切。挈也。
𢬴	竹涉切。拈也。
拈	乃兼切。指取也。
摛	恥離切。舒也。
捨	尸社切。施也。去也。
按	於旦切。《詩》曰：以按徂旅。按。止也。
控	枯洞切。《詩》曰：控于大邦。控。引也。
捋	力括切。《詩》曰：薄言捋之。捋。取也。
撩	力條切。手取物。又撩。理也。
插	初洽切。刺入也。
措	且故切。頓也。置也。
掾	與絹切。公府掾史也。又曰太尉屬。
揗	食尹、詳遵二切。摩也。
拍	普格切。拊也。
拊	芳武切。拍也。《書傳》云：拊，亦擊也。
掇	豬劣、都活二切。《詩》曰：薄言掇之。掇。拾也。
掊	蒲溝切。把也。《易》曰：君子以掊多益寡。掊猶減也。本亦作裒。
抔	步侯切。手掬物也。
捊	步溝切。《說文》曰：引聚也。《詩》曰：原隰捊矣。捊。聚也。本亦作裒。
抱	《說文》同捊。今薄保切。
拾	時立切。掇也。《詩》曰：決拾旣佽。拾。所以引弦也。
㨷	居焮切。清也。《說文》：拭也。
授	時𩅸切。付也。
揜	衣撿切。《說文》曰：自關以東謂取曰揜。一曰覆也。
掩	於斂切。《說文》曰：斂也。小上曰掩。
攩	胡廣切。搥打也。
挋	之刃切。抑也。《爾雅》云：淸也。
挏	達孔切。《吕氏春秋》云：百官挏擾。挏。動也。
招	諸遙切。招要也。
擇	儲格切。𥳑選也。
接	子葉切。《說文》交也。
撫	孚武切。《說文》云：安也。一曰循也。
捉	側角切。搤也。一曰握也。
搤	於責切。握也。
挻	丑連、式連二切。長也。
揃	子踐切。搣也。《史記》：西夷揃刺。
㧗	子爾、子米二切。《說文》：捽也。又仄氏切。
搣	民烈切。摩也。《莊子》云：揃搣。拔除也。
掬	居陸切。撮也。
𡙳	同掬。
𥵱	同掬。
摕	丁計切。撮取也。
𢰂	或摕字。又兩指急持人也。
揣	初委、丁果二切。度髙下曰揣。又試也。
摜	古患切。習也。又帶也。
投	徒侯切。《說文》擿也。《詩》曰：投我以木桃。
挶	居足切。戟持也。
搔	蘇牢切。刮也。
擿	雉戟切。投也。《莊子》曰：擿玉毀珠。
擲	同擿。
拮	居鐵切。手口共有所作也。
据	據於切。戟挶也。《詩》曰：予手拮据。拮据。手病也。
摽	匹叫、孚堯、怖交三切。摽。擊也。又符少切。落也。
抉	一穴切。《說文》：挑也。
挑	他堯切。撥也。《詩》曰：蠶月挑桑枝。落之采其葉。本亦作條。又徒了切。挑戰也。
搳	枯瞎切。《說文》云：擖也。
擖	公八、口八二切。刮也。一曰撻也。
摘	多革切。拓果樹實也。一曰指近之也。
抲	火何切。撝也。
搚	吕闔、虚業二切。摺也。
拹	同搚。
摺	力合、之涉二切。敗也。折也。
拉	力荅切。折也。《左氏傳》曰：拉公幹而殺之。
㩉	同拉。
摟	力珠切。《詩》曰：弗曳弗摟。摟亦曳也。本亦作婁。又落侯切。
抎	于粉切。有所失也。
掉	徒弔切。搖也。
披	敷羈切。開也。又彼寄切。《禮》：大喪，士執披。持棺者也。又匹美切。
擢	達卓切。去也。徹也。《說文》云：引也。
搄	公鄧切。引急也。
搖	餘昭切。動也。
搈	與種切。動搈也。
𢴧	直異切。當也。亦作值。
揫	子由切。《爾雅》聚也。《說文》束也。
揂	子由切。聚也。
擣	丁道切。《說文》云：手椎也。一曰築也。
捀	扶容切。灼龜觀兆也。又扶用切。《說文》云：奉也。
攑	丘言切。舉也。
揚	與章切。舉也。
攈	居運切拾也。
揭	起計、起竭、渠列三切。《詩》曰：淺則揭。謂揭衣也。
抍	音蒸。又上聲。救助也。
撜	同抍。
拯	同抍。
氶	《聲類》云：抍字。
扛	古尨切。横𨵿對舉也。
扮	伏粉切。握也。動也。
揄	與珠切。揄揚也。又杼臼也。又音由。
捎	所交切。《周禮》：輪人以其圍之阞捎其藪。捎，除也。
撟	紀消、几小二切。《說文》云：舉手也。一曰撟。擅也。
擩	而專、而誰、而主三切。《說文》云：染也。《周禮》：九祭。六曰擩祭。鄭司農云：擩祭。以肝肺菹擩鹽醢中以祭也。
摭	之石切。取也。拾也。
拓	同摭。又他各切。
擭	黃路切。搫擭也。一曰布擭也。又乙獲切。
拚	皮援切。《說文》云：拊手也。
抃	同拚。
𢹔	方問切。埽除也。亦作拚。《禮記》曰：埽席前曰拚。
擅	視戰切。專也。
揆	渠癸切。《詩》云：揆之以日。揆，度也。
擬	魚理切。《說文》曰：度也。《易》曰：擬諸形容。
損	孫本切。減少也。
失	舒逸切。《說文》云：縱逸也。《周書》曰：時哉弗可失。
擐	胡慢、公患二切。《左氐傳》曰：擐甲執兵。擐，貫也。
𢬁	徒括、兔奪二切。《說文》解也。
挹	於入切。《詩》曰：不可以挹酒漿。挹，㪺也。
抒	神旅切。《說文》云：挹也。又大圭抒上終葵首。
擾	如紹切。《書》曰：俶擾天紀。擾，亂也。
挺	達鼎切。《說文》拔也。
探	他含切。《書》曰：探天之威。探，取也。
撢	他甘、他紺二切。《周禮》有撢人，掌誦王志。王探序主意以語天下。
捼	儒隹、奴和二切。《說文》云：摧也。一曰兩手相切摩也。
撋	如專切。摧物也。
㨜	九山、丘山二切。相援也。
搹	於責切。《儀禮喪服傳》曰：苴經大搹。鄭氏云：盈手曰搹。又音隔。
㧖	同搹。《史記》曰：天下之士莫不㧖捥而言之。
撼	胡感切。搖也。
搦	女卓、女革二切。正也。持也。
搑	如容切。推而擣也。又而勇切。
掎	居蟻切。偏引也。
揮	詡歸切。《易》曰：發揮於剛柔而生爻。揮，動也。
攪	古巧切。《詩》曰：祗攪我心。攪。亂也。
捁	同攪。
扞	阿旦切。衞也。
捍	同扞。
㨨	丑由切。引也。
抽	同㨨。
𢭆	同㨨。
𢱧	蒲結、普雞二切。反手擊也。《左氏傳》曰𢱧而殺之。
批	普迷切。擊也。
撞	徒江切。擊也。
㧢	於身切。就也。
摧	在回切。折也。《詩》曰：室人交徧摧我。摧，沮也。
排	薄階切。推排也。
擠	子詣、子稽二切。排也。
抵	多禮切。擲也。《說文》云：擠也。
扔	人蒸切。《說文》云：因也。
括	古奪切。《易》曰：括囊。無咎。括，結否閉也。
援	禹璠切。引也。又音瑗。
捇	呼虢切。裂也。
撝	呼皮切。《說文》裂也。一曰手指也。
扐	陵得切。《易》曰：歸奇於扐。凡數之餘謂之扐。
技	渠綺切。《禮記》曰：毋作奇技淫巧。技，藝也。
摍	所六切。《說文》曰：蹴引也。
拙	之說切。不巧也。《書》曰：作僞心勞日拙。
㧺	達荅切。韋韜也。
摶	徒桓切。《周禮》矢人凡相笴欲生而摶。摶謂圜也。
㨡	侯本切。手推也。
撮	子活、士活二切。三指取也。
捄	居于切。《詩》曰：捄之陑陑。捄，虆也。
搰	胡没切。掘也。《左氏傳》曰：搰褚師定子之墓，焚之。本亦作掘。
抇	亦搰字。穿也。
掘	渠勿、其月二切。《易》云：掘地爲臼。
摡	許氣切。《詩》云：傾筐摡之。本亦作墍。又古代切。滌也。
揟	相如切。取水具。
播	補過切。揚也。種也。《周書》曰：乃屑播天命。播，棄也。
挃	竹栗切。《說文》：穫禾聲。《詩》云：穫之挃挃。
㨖	知利切。挃也。
扤	虞厥、午骨二切。《詩》曰：天之扤我。扤，動也。
抈	午厥切。折也。
摎	力周、居由二切。絞也。《喪服傳》曰：殤之絰，不摎垂。不絞其帶之垂者。
𢷶	摎同。
撻	他達切。笞也。《書》曰：撻以記之。
𨘈	古文撻。
挫	祖過切。摧也。
捲	渠貟切。《說文》曰：氣勢也。《國語》曰：予有捲勇。
抨	普耕、補耕二切。撣也。
拼	同抨。
摷	側交切。擊也。
扱	初洽切。婦拜扱地，手至地也。
抶	丑栗切。擊也。
抰	於掌切。以車鞅擊也。
扺	之是切。側擊也。《戰國策》曰：扺掌而言。
㨐	布垢切。擊也。
𢮆	補買切。兩手擊也。
擺	同𢮆。
捶	諸繠切。以杖擊也。
搉	苦角切。敲擊也。
挨	乙駭切。推也。
摼	苦耕切。撞也。
拂	撫勿切。去也。擊也。
摬	乙慶切。傷擊也。
撲	普鹿切。《書》曰：其猶可撲滅。又音雹。
捕	蒲布切。逐也。
抗	可浪切。舉也。扞也。
簎	初格、疾弈二切。《周禮》鼈人掌以時簎魚鼈龜蜃。鄭司農云：簎，謂以杈刺泥中搏取之。
拫	胡根切。輓也。
扚	丁激切。引也。
撚	乃殄切。蹂也。
挂	古賣切。懸也。
抴	余丗切。𢿙也。又羊列切。
拽	同抴。
拕	託何切。拕曳也。
拖	同拕。俗。
捈	他胡、同都二切。卧引也。
揤	子翌、俎栗二切。拭也。
揙	甫善、甫延二切。搏也。擊也。
撅	居越切。《說文》曰：手有所把也。
攎	力胡切。張也。
捽	存兀切。擊也。
揾	烏困切。没也。
挌	柯額切。舉也。擊也。止也。
捐	余專切。棄也。
掤	袐矜切。《詩》曰：抑釋掤忌。所以覆矢也。
扜	於娛、口孤二切。持也。《說文》曰：指摩也。
掍	胡本切。同也。
扣	枯後切。擊也。又音𡨥。
捷	疾葉切。剋也。勝也。
𢯱	色流切。𢿙也。聚也。求也。勁疾也。閱也。
搜	同𢯱。
𢅢	古文𢯱。
換	胡館切。易也。貸也。
掖	余石切。扙持也。小掖門也。从手持人臂也。又臂下曰掖。
擗	脾役切。拊心也。《詩》曰：寤擗有摽。亦作辟。
挍	古效切。報也。
抑	於陟切。美也。意也。冤也。疑辭也。損也。按也。
揥	敕細切。《詩》云：象之揥也。所以摘髮。又都悌切。
撤	直列切。剥也。治也。警也。
撰	助臠切。𢿙也。又持也。
揔	子孔切。將領也。合也。
捴	同揔。俗。
撙	祖本切。《曲禮》曰：君子恭敬撙節。撙猶趨也。
掫	側九、子侯二切。行夜設火以備也。
拭	書翌切。淸淨也。
搢	子信切。插也。
摝	力榖切。《周禮》曰：三鼓摝鐸。謂掩上振之爲摝。
掠	力尚、力酌二切。掠劫財物。
挴	莫改切。貪也。
撏	徐林切。取也。又視占切。
摫	居垂切。裁也。
攍	余征切。擔也。《莊子》云：攍粮而趣之。本亦作嬴。
㧙	扶畢切。椎擊也。
㧾	苦忽切。椎擊也。
拌	普槃切。弃也。又音泮。
撈	路髙切。取也。辭也。
搪	達郎切。搪揬也。
摏	舒庸切。《左氏傳》云：以戈摏其喉。摏，衝也。
摋	蘇割切。側手擊曰摋。
攤	奴旦切。按也。又他丹切。開也。
捌	補別切。物不捌。又音八。
摙	力翦切。運也。
攖	伊成切。結也。
掜	吾禮切。《莊子》曰：兒子終日握手而不掜。
扒	鄙殺切。擘也。
攄	丑於切。擬也。
攡	力支切。《太玄經》云：玄者，幽攡萬物而不見其形。攡。張也。
抆	武粉切。拭也。拒也。
挬	蒲骨切。拔也。
擽	郎的切。捎也。舒也。
扢	柯礙、何代二切。摩也。取也。
押	古狎切。輔也。檢也。又烏甲切。押。署也。
掐	口洽切。掐。抓也。爪按曰掐。
扽	都困切。引也。撼也。
挰	丈生切。舉也。
㩋	所育切。擊也。
撠	記郤切。《漢書》注云：撠謂拘持之也。
攇	虛偃切。疑也。
㩊	先全切。引也。
捻	乃協切。指捻。
𢮁	於旅切。擊也。
揈	呼宏切。擊聲。
㧦	呼縣切。擊也。
抾	丘之、丘居二切。兩手挹也。
抛	普交切。擲也。
㧴	吾可切。差也。
抮	火典切。引戾也。
揀	力見切。擇也。又音簡。
搙	女角切。揾也。
抐	乃兀切。揾抐也。
揞	於感切。藏也。
摖	千計切。挑取也。
扭	竹有切。按也。又音紐。手轉皃。
擓	口淮切。摩拭也。
㧡	胡改切。撼動也。
摐	七凶、楚江二切。《子虛賦》云：摐金鼓。摐，撞也。
擡	大才切。動振也。
𢴮	口居切。擊也。
揊	普力切。擊也。
抹	莫葛切。抹摋滅也。
㩧	蒲角切。擊也。又匹角切。
撍	側林切。急疾也。
𢫵	子篤切。早熟。
𢶉	普麥切。《西京賦》云：流鏑𢶉㩧。謂中物聲也。
㨹	俞桂切。裂也。挂也。
㩱	子藥切。掆也。捎也。
揬	達骨切。衝揬也。
摸	亡胡切。手摸也。又音莫。摸𢱢也。
𢱢	素各切。摸𢱢也。
挮	他弟切。去涕淚。
捳	吳角切。抨也。
𢴲	下結切。束縛也。
𢵈	紀善切。搌𢵈。𨢄長皃。
搌	丑善切。搌𢵈。
捆	口衮切。取也。齊等也。織也。抒也。纂組也。
𢰟	古八切。𢰟擊柷敔，所以止樂也。本亦作戞。
搎	蘇昆切。捫搎。猶摸𢱢也。
㧒	于筆切。㧒揘。擊也。
㩢	亡結切。㩢揳。不方正也。
揘	胡盲切。㧒揘。拔也。
掝	呼麥切。掝裂也。
𢷖	都管切。轉篗也。
𢯷	禹鬼切。逆追也。
㧓	古華切。引也。擊也。
擟	莫規切。擟拘。山名。
㨒	苦攜切。中鉤也。
搸	子人切。琴瑟聲。又音臻。
㨙	下街切。挾也。扶也。
拰	如甚、女甚二切。搦也。
扏	渠鳩切。緩也。
㧨	古文扏。
揩	可皆切。摩拭也。
𢪃	七没切。摩也。
拸	與紙、與支二切。加也。
掓	舒育切。拾也。
𢷭	乃鳥切。擿也。
𢱡	先火切。揣擊也。
抁	弋選、弋贅二切。動也。搖也。
𢯻	同抁。
𢲼	徒結切。擿也。
捖	乎官切。摶圎也。《周禮》注云：捖摩之工謂玉工也。又胡款切。打也。又苦管切。
撦	充野切。撦，開也。
㨋	諸野、尺野二切。擊也。
搩	渠列切。猛暴也。
𢶍	先盍切。破聲。
撨	先弔、先凋二切。擇也。
𢷷	竹略切。擊也。亦作擆。
𢺃	公殄切。拭面。
挸	同𢺃。
㧹	他德切。拳打。
捏	乃結切。捻也。
捺	乃曷切。搦也。
㩩	恪潁切。竟也。
㩵	五曷切。擊也。
揌	先才切。振也。擡揌也。
𢫷	乃果切。𢫷，摘，趙魏云也。
𢷒	渠列切。負𢷒也。
扴	公八切。刮也。
𢯳	寺劣切。拈也。
擔	丁甘切。負也。
㧔	公壞切。擾也。
𢫦	莫格切。擊也。
抳	尼倚切。掎抳。
扑	普卜切。打也。
㨟	下哀切。觸也。
掋	丁弟切。擠也。
挱	素何切。《禮記》注：煑鬱和以盎齊，摩挱洓之出其香汁。亦作莎。
搷	達年切。揚也。
𢪍	子一、子列二切。擿也。又阻合切。挈也。俗作抸。
抯	壯加、才野、子野三切。取也。
擉	初朔切。指也。《莊子》曰：冬則擉鼈于江。刺鼈也。
㧆	九釁切。以巾覆物。
㨠	亡殄切。塗也。
摞	力戈切。理也。
撖	口檻切。挂也。一曰危也。
挅	當果切。量度也。
撓	乃飽、乃敎二切。撓亂也。又音蒿。
擷	何結切。扱衽也。
㧶	口耕切。琴聲。《論語》曰：㧶爾捨瑟而作。與鏗同。
挽	亡遠切。引也。與輓同。
𢸬	公壞切。毀也。
担	丁但切。拂也。
挒	吕結切。捺也。
𢷤	卑振切。相排斥也。
攅	子幹切。解也。
揨	宅耕切。刺也。撞也。
㧻	知朔切。刺木也。擊也。
𢫩	呼髙切。除也。亦拔田草。或作薅茠。
捂	吾故切。受也。又斜拄也。
拺	初革切。馬箠也。又扶拺。
𧂈	子了切。剽截也。
擴	古莫切。引張之意。
槨	同擴。
抦	悲景切。執持也。
搥	丁回切。摘也。
揕	知鴆切。右手揕其胷。揕，㩒也。
𢳄	囚絹切。長引也。
攙	仕銜切。攙捔。貫刺之也。又楚銜切。
𢩨	苦絞切。古文巧。
𢫥	次然切。遷徒也。
𢱠	先勇切。古悚字。敬也。
㧃	書由切。古收字。聚也。
㨳	俱爲切。戴也。
𢶒	古㑹切。收也。
掅	且定切。捽也。
摵	子育、所六二切。到也。
掃	蘇道切。除也。《禮記》曰：汛掃曰掃。作埽同。
捅	先孔切。搏捅。引也。
折	士列切。斷也。又之舌切。
捧	孚勇切。兩手持。
摣	仄加切。取也。
𢫨	如勇切。推車也。
𢯼	余忍切。《西京賦》曰：椼地絡。𢯼，謂申布也。
攏	力同切。馬攏頭。
㨑	子公切。𢿙也。
擨	余遮、弋之二切。擨𢶖。輕𥬇皃。
𢶖	弋朱切。擨𢶖。
挼	奴和、奴迴二切。擊也。
㧣	止㬰切。又章喻切。
掄	力昆、力抣二切。擇也。
㧎	客加切。將也。
扠	楚牙切。横扠也。
攞	力多、力可二切。揀攞也。
搋	丑皆切。以拳加人也。
抓	側交切。抓痒也。
振	之仁切。又之刃切。動也。
掀	許言切。舉也。
𢶃	扶𡊮切。𢶃捼也。
摴	丑魚切。摴蒱也。
擹	他丹切。擹蒲。賭錢也。
𢪎	許誇切。𢪎，撝也。
𢮂	吉研切。縣名。又胡堅切。
㨚	息倫切。又思尹切。拒也。
搓	搓挪。上七何切。下奴多切。搓挪也。
挪	搓挪。上七何切。下奴多切。搓挪也。
揎	息全切。捋也。
掆	古郎切。掆舉。又古浪切。
𢸫	桑孤切。摸𢸫也。
撾	陟𤓰切。打鼓也。
掁	直庚切。觕也。
搶	初庚切。攙搶。妖星也。又七良切。
撐	丑庚切。撐拄。又丑孟切。
挳	口耕切。打也。
搊	楚尤切。手搊也。俗作𢬞。
搛	力瞻切。打鼓也。
㨄	徒聊切。又去周切。
摱	莫辦切。打也。
𢳚	居言切。摴蒲彩。
攔	力丹切。遮攔也。
㨏	他丹切。擊也。
揁	知盈切。揁。引也。
拎	力丁切。手懸捻物也。
𢴡	去賢、去見二切。𢴡。挽也。
㨂	都籠切。打也。
𢷻	余專切。把𢷻也。
撬	去堯切。撬。舉也。
𢹍	去寄切。擊也。
擂	力堆切。研物也。
㩤	芳無切。張也。
㩯	蒲摩切。斂聚也。
搒	博忙切。搒。略也。《說文》北孟切。掩也。
㧫	日之切。挐也。
𢸤	許冝切。擊也。
抷	匹眉切。披也。
𢮐	竹萌切。引也。
㨀	筆永切。執也。
𢫧	側九切。執𢫧也。
𢮄	口滅切。不安。
㧄	口犯切。取也。
揰	都統切。弃也。
捵	丑忍切。又他典切。
𢮈	方刎切。動𢮈也。
𢴪	苦卵切。𢴪。捉也。
㧪	語鬼切。懸也。
㨊	他果切。俗云落。又羊捶切。
𢸦	羊水切。𢸦弃。
𢷑	許繭切。戾也。
𢶏	匹眇切。落也。
拷	苦老切。打也。
揇	奴感切。揇搦也。
撔	戸猛切。横也。
𢱟	丑善切。擊𢱟也。
㨴	居偃切。屋上㨴也。
拃	側板切。摸拃也。
𢪋	芳隴切。𢪋。掬也。
㩳	先勇切。執也。
拆	齒隻切。擊也。
㩈	巨隕切。㩈束。
拄	張庾切。指拄也。
抧	側買切。擊也。
𢯩	阻色切。打也。
擏	居景切。
㩭	下巧切。擾也。
扻	苦敢切。打扻也。
採	七宰切。採摘也。
拗	烏狡切。拗折也。
揝	子感切。
拶	子葛切。逼拶也。
𢴦	火講切。擔𢴦也。
摻	所斬切。反執袂也。
捰	烏果切。
抌	丁感切。擊也。
挭	古杏切。挭槩也。
㨧	蒲本切。車弓也。
掗	掗㩡。上烏可切。又烏寡切。下力可切。搖也。
㩡	掗㩡。上烏可切。又烏寡切。下力可切。搖也。
抖	抖擻。上多口切。下思口切。抖擻。起物也。
擻	抖擻。上多口切。下思口切。抖擻。起物也。
摥	他浪切。推。
攂	力對切。攂鼓也。
撛	力刃切。扶也。
𢷍	於覲切。𢷍。劑也。
拒	強舉切。抵也。
掟	陟猛切。揮張也。
摒	必政切。摒除。
擋	丁浪切。摒擋。
摦	胡化切。寛也。
摲	初鑑切。投也。又山㩜切。
𢮍	去鳳切。捺穹也。
𢸀	力帝切。𢸀。裂也。
㨅	而稅切。扟也。
揓	揓𢴨。二同。式至切。把皃。
𢴨	揓𢴨。二同。式至切。把皃。
𢯭	徒鐙切。
𢯫	丁亂切。打𢯫。
𢸥	初患切。摜𢸥也。
𢯽	七个切。遇也。
𢳑	力宕切。擊。
扲	渠嚴切。記也。
揍	七奏切。投。
扰	于救切。福也。
𢬶	子鴆切。
搧	式戰切。動也。又失然切。
搞	口吿切。
搭	多蠟切。又他蠟切。摸搭。
搨	他蠟切。拹搨也。又都盍切。手打也。
揲	丈甲切。又時列切。𢿙蓍也。
𢱣	慈昔切。擊也。
㨝	息節切。出物也。
擮	前薛切。
𢱦	他歷切。伐𢱦也。
𢬳	他谷切。杖指。
𢱩	使育切擊也。
㩆	序六切。打甚皃。
捔	古岳切。掎捔。
撥	補末切。《說文》曰：治也。
扎	州戛切。俗札字。
𢯹	古鎋切。改也。
𢴩	彬密切。刺也。
𢱮	彌必切。拭也。
托	托𢸨。二同。他落切。推也。
𢸨	托𢸨。二同。他落切。推也。
㩹	徒獵切。排。
𢺊	𢺊𢰀。二同。乃叶切。擫𢺣也。
𢰀	𢺊𢰀。二同。乃叶切。擫𢺣也。
攉	火郭切。揮攉。
𢯮	于勿切。擲𢯮也。
𢫫	力没切。捽也。捋也。
𢪊	匹角切。打也。
捩	力計、力結二切。拗捩也。
㧊	普活切。《說文》曰：推也。
拔	蒲八切。擢也。又蒲未切。
𢱄	子結切。斷絕也。
攦	力的切。指劃。
𢺅	七葉切。飯喿也。
㩍	初責切。扶㩍也。
搕	口合切。打也。
𢹖	𢹖摑。二同。古獲切。掌耳。
摑	𢹖摑。二同。古獲切。掌耳。
𢮎	古獲切。批𢮎也。
揠	烏拔切。《孟子》云：宋人有閔其苗之不長而揠之者。揠，拔也。今呼拔草心爲揠也。
扸	星歷切。俗析字。
扟	所巾切。從上挹。
掏	徒刀切。掏擇。
𠬞	居竦切。《說文》云：竦手也。亦作𢪒。
𤼷	多曾切。籀文登。
𢍎	公到切。古文告。
𦌤	豬吏切。古文置。
奉	扶拱切。承也。
丞	侍陵切。繼也。《說文》：翊也。
奐	呼館切。《禮記》曰：美哉奐焉。奐。衆多也。
弇	於檢切。蓋也。又古南切。
𢍔	古文弇。
𢌻	余六切。《說文》曰：兩手盛也。又居六切。
兵	彼榮切。《說文》曰：械也。从斤。斤。兵也。
睪	余石切。引給也。《說文》作𢍰。
𢍁	渠記、渠基二切。舉也。
异	余吏、余之二切。舉也。
𢍏	記倦切。《說文》曰：摶飯也。
弄	良棟切。玩也。《詩》云：載弄之璋。
戒	居薤切。防患也。
𢌳	渠追切。持弩閑拊也。
龏	紀庸切。
弈	余石切。《說文》云：圍棊也。
具	渠句切。《說文》云共置也。
弃	去至切。古文棄。廢也。
㢡	子養切。助也。
弊	毗制切。俗𡚁字。
㢣	渠京切。舉也。
𢍧	猪利切。置也。
𠬜	普姦切。《說文》云：引也。
𠮖	力金切。攀𠮖。
𤕩	輔𡋡切。《說文》云：鷙不行也。今作樊。
舁	與居切。共舉也。
𦦉	且延切。《說文》云：𦫵髙也。
𠨧	同𦦉。
𦧂	古文𦦉。
與	余舉、余據二切。用也。《說文》云：黨與也。
𢌱	古文與。
𡘩	苦䰟切。古文坤。
興	虛凝切。盛也。起也。又許應切。託事也。
𦥑	居六切。叉手也。兩手捧物曰𦥑。
要	於宵切。《說文》曰：身中也。象人要自𦥑之形。今爲要約字。又於𥬇切。
𦥼	同要。
𡢗	古文要。
爪	壯巧切。《說文》云：丮也。覆手曰爪。象形。
𤓯	諸養切。《說文》云：亦丮也。从反爪。
孚	撫俱切。《說文》云：𡖉孚也。一曰信也。
𤓽	古文孚。
爲	于嬀切。《爾雅》曰：造、作。爲也。俗作為。
𦥮	古文爲。
丮	居逆切。《說文》云：持也。象手有所丮據也。
𠨭	居玉切。《說文》云：亦持也。从反丮。
埶	魚制切。種也。
巩	記奉切。抱也。或爲㧬。
孰	示六切。《說文》云：食飪也。《爾雅》云：誰也。
𩛥	咨代切。始也。設食也。
𧮬	其虐、紀逆二切。相踦郤也。
𥝡	朱立切。古文執拘也。
𢦚	胡瓦切。擊踝也。
𦘣	竹角切。斫也。削也。亦作斲。
鬥	都豆切。《說文》云：兩士相對。兵仗在後。象鬥之形。今作門。同。
𨷖	當候切。𨷖。爭也。
闘	𨷖同。俗。
閧	胡絳切。𨷖也。
䦧	呼狄切。爭訟也。很也。
𨷚	匹賔切。爭亂也。
𨷺	居黝、居稠二切。手取也。
𨷬	莫氏、乃弟二切。褊狹也。
𨶪	吉了、力求二切。殺也。
𨳮	乎犬切。試力士錘也。
𨷹	撫文切。《說文》云：𨷖連結𨷚紛相牽也。
𩰏	同𨷹。
屮	作可切。《說文》云：屮手也。今作左。
卑	補支切。下也。《易》曰：天尊地卑。
又	有救切。《說文》云：手也。象形。
右	于救切。《說文》曰：手口相助也。又于久切。
厷	古薨切。《說文》云：臂上也。亦作肱。
𠫔	古文厷。
叉	測加切。指相交也。
㕚	仄巧切。《說文》云：手足甲也。
取	且宇切。資也。收也。
父	符府切。《說文》云：矩也。家長率敎者也。
殳	莫骨切。古没字。《說文》曰：入水有所取也。
曼	亡販切。長也。《吕氏》云：目不視靡曼之色。
叜	蘇后切。老也。或作叟。
𡨎	籀文叜。
燮	素協切。和也。大熟也。
𤍛	籀文燮。
𣇗	古文申字。
尹	于準切。治也。
𢂫	古文尹。
夬	公快切。決也。《易》卦名。
𠭯	側家切。取也。
㕞	所劣切。拭也。
𠭰	力尸切。引也。
𠬩	扶目切。改治也。
反	非逺切。反覆也。
𠬡	古文反。
及	渠立切。逮也。
𢎜	古文及。
秉	布永切。持也。
𠬢	敕勞切。滑也。一曰：取也。
𠭥	諸芮切。卜問吉凶曰𠭥。
叔	舒六切。《說文》云：拾也。俗作𠦑。
度	徒故切。尺曰度。《說文》云：法制也。又徒各切。揆也。
㕛	于九切。同志爲㕛。今作友。
友	同㕛。
𠬺	古文㕛。
𦐮	古文㕛。
彗	祥歳切。掃竹也。或作篲。
叚	居馬切。借也。
𠭊	同叚。
㕟	苦壞切。㕟，息也。
足	子欲切。《說文》云：人之足也，在體下，从止口。《易》云：震爲足。
蹏	徒奚切。《說文》云：足也。
蹄	同蹏。
跟	柯恩切。《說文》云：足踵也。亦作𣥦。
踝	胡瓦切。足踝也。
跖	之石切。《說文》曰：足下也。
蹠	同跍。又楚人謂跳曰蹠。
跪	渠委、丘委二切。拜也。《聲類》云：跽也。
踦	居綺、丘奇二切。恐人踦乃身，迂乃心。踦，曲。迂，避也。
跽	奇几切。擎跽，曲拳也。
踄	蒲故、蒲各二切。蹈也。
踧	達的切。《說文》云：行平易也。《詩》云：踧踧周道。又子六切。
躣	渠俱切。《說文》云：行皃。《楚辭》云：右蒼龍之躣躣。
踖	子石切。踧踖也。
躤	在亦切。踐也。亦作踖。
𨄚	七羊切。行皃。
蹡	同𨄚。
躡	女涉切。登也。《說文》云：蹈也。
踽	九禹、區禹二切。獨行皃。《詩》曰：獨行踽踽。
䠪	他𡖉切。踐處也。又行速也。
䟔	芳付切。趣越皃。亦作赴。
踰	與俱切。《詩》云：無踰我里。踰，越也。
䟠	詡月切。走皃。
蹐	子亦切。小步也。
蹻	渠略、居略二切。《說文》曰：舉足行髙也。《詩》云：小子蹻蹻。
躩	丘縛、居縛二切。足躩也。
𨁀	舒育切。疾也。
蹌	七羊切。《說文》曰：動也。《書》云：鳥獸蹌蹌。相率舞也。
躋	子兮切。登也。
踊	俞冢切。跳也。《左氏傳》云：曲踊三百。
跧	莊攣切。《說文》云：蹴也。一曰卑也。絭也。
躍	余灼切。跳躍也。《詩》云：踊躍用兵。
蹵	七六、子六二切。蹴，蹋也。
蹴	同蹵。
蹋	徒闔切。踐也。
蹈	徒到切。踐也。
𨇠	直連切。踐也。
踐	慈翦切。《詩》云：籩豆有踐。踐，行也。
踔	敕卓切。跛也。踸踔，跛者行。
踸	丑甚切。踸踔。
𧿒	同踸。
踵	之勇切。足後。《禮記》云：舉前曳踵。
蹛	都賴、直例二切。踶也。
䟗	時紙切。樹也。
蹩	蒲結切。蹩𨇨，旋行皃。一曰跛也。
𨇨	私列切。蹩𨇨。
䠟	大叶切。䠟足也。
蹢	丈隻切。蹢躅，行不進。又都歷切。蹄也。
躑	丈隻切。亦躑躅。
躅	馳録切。蹢躅也。
䠱	同躅。
踶	徒計切。蹋也。《莊子》云：馬怒則分背相踶。
踤	財律切。觸也。駭也。
䠛	餘昭切。跳也。
跳	徒彫切。《說文》蹶也。一曰躍也。
蹷	渠月、居月、居衛三切。《說文》：僵也。一曰跳也。
蹶	同蹷。
𨇮	《說文》同蹷。
䟴	之仁、之刃二切。動也。
䠧	陳如切。䠧跱不前。
䟺	補艾切。步行獵跋也。
𨃚	他合切。𨃚趿也。
趿	先荅切。進足有所拾。
跲	渠劫、居業二切。躓也。
跇	翼𠀍、丑𠀍二切。超踰也。
蹎	丁千切。蹎跋也。
跌	徒結切。仆也。
踼	徒郎切。跌踼也。
蹲	在昆切。《說文》云：踞也。
踞	記恕切。《大戴禮》曰：獨處而踞。踞，蹲也。
踣	蒲北、匹豆二切。凡殺人者踣諸市。踣，僵尸也。
跛	布火切。跛足。又碑寄切。《國語》云：立無跛。跛，不正也。
蹇	羇演切。跛也。
蹁	蒲堅切。足不正。
䟸	渠追切。脛肉也。一曰曲脛也。
踒	於卧切。足跌也。
跣	蘇殄切。跣足。《書》曰：若跣不視地。
跂	☀豉切。有跂踵國，其人行，腳跟不著地。
跔	渠俱、居劬二切。天寒足跔，寒凍手足。跔，不伸也。
䠅	口衮切。瘃足也。
躧	所倚、所買二切。《說文》云：舞履也。
蹤	同躧。
䠍	何加切。足所履也。
䠊	扶謂切。刖足也。《書》曰：䠊辟疑赦，其罰倍差。亦作剕。
𨅥	《字書》云：亦䠊字。
跀	五刮、五厥二切。司𡨥掌跀罪五百。跀，斷足也。亦作刖。
𧿁	同跀。
趽	甫亡、蒲庚二切。《說文》云：曲脛馬也。
距	渠吕切。雞距也。
趹	古穴切。疾也。
趼	魚見切。《爾雅》曰：騉蹄趼。謂蹄如趼而健上山。
躗	禹袂切。《說文》云：衛也。
蹼	補木切。《爾雅》曰：鳧鴈醜，其足蹼。
路	吕故切。道路。
䟷	丑厲切。踰也。
蹙	子陸切。《詩》曰：政事愈蹙。蹙，促也。
踇	莫后切。踇偶山。
蹜	所陸切。《論語》曰：足蹜蹜如有循。
𨂣	亡遇切。長跪也。
踕	才協切。足疾也。
蹪	徒雷切。仆也。
蹕	比栗切。《周禮》：隷僕掌蹕宫中之事。蹕，謂止行者。
蹯	輔𡋡切。熊掌也。《左氏傳》曰：宰夫胹熊蹯不熟。
𨆌	同蹯。
䠯	餘灼切。登也。拔也。
躊	直留切。躊躇也。
躇	直於切。躊躇猶猶豫也。
跦	陟俱切。行皃。
䠇	渠勿切。足多力也。
躐	良涉切。踐也。
跬	羌棰切。舉一足。
蹞	同跬。
躄	俾亦切。跛躄，不能行也。
躁	子到切。《易》云：震爲決躁。躁，動也。
踆	且遵切。退也。
趾	諸市切。足也。
蹉	采何切。蹉跎也。
跎	達何切。蹉跎。
蹟	子亦切。《詩》曰：念彼不蹟。不蹟，不循道也。
跡	子昔切。《左氏傳》曰：車轍馬跡焉。
跱	除几切。《爾雅》曰：室中謂之跱。跱，上也。
蹀	徒篋切。躞蹀。
躞	蘇協切。躞蹀。
䟣	褚律切。獸跡也。《山海經》云：赤水之西，流沙之東有獸，左右有首，名䟣踼。
蹊	遐雞切。徑也。
跗	方俱切。《儀禮》曰：棊結于跗。跗，足上也。
趺	同跗。
踂	女輒切。兩足不相過，楚謂之踂。
𨅔	才含、才合二切。止也。
躒	令的切。動也。《大戴禮》曰：騏驥一躒，不能千步。
踉	吕唐切。踉䠙，欲行皃。
䠙	蒲唐切。踉䠙。
踳	姝允、尺轉二切。踳駮，色雜不同。
蹣	薄安切。蹣𨀢，旋行皃。
𨀢	先安切。蹣𨀢。
蹮	蘇田切。蹁蹮猶蹣𨀢也。
蹃	如藥切。蹈足皃。
𨈈	徒頰切。走聲也。
跑	蒲篤切。蹴也。又蒲包切。
趵	方卓切。足擊聲。
䠡	才他切。蹋聲。
𨇃	同䠡。
跙	才與切。行不進也。《太玄經》云：四馬跙跙。
踾	普力切。蹋地聲。
跐	祖解、子爾二切。蹋也。
䟟	且欲切。迫也。速也。或作促、趗。
蹨	乃殄切。蹀跡也。
𨁏	普胡切。馬蹀跡。
跰	補孟切。散走也。《史記》云：歳星晨出爲跰踵。或作𧻓。
躂	他達切。足跌也。
䟹	吕絕切。踰也。
躟	仁羊、仁養二切。躟躟，行疾皃。
蹍	女展切。足蹈皃。
跁	蒲瓦切。跁跒，不肯前。
跒	口瓦切。跁跒。
跈	乃殄切。蹈也。
𨃘	阻流切。獸足。
踥	且獵切。踥踥，往來皃。
踏	他帀切。足著地。
䟘	公朗切。伸脛也。
𨄏	芳昭切。輕行也。
踡	具貟切。踡跼，不伸也。
跼	渠足切。踡跼。
𧾻	渠幼切。𧾻䠗，蹌行皃。
䠗	丘幼切。𧾻䠗。
𨁹	餘斂切。疾趨也。
䠈	他忽切。蹂也。
䟧	達堅切。蹋地聲。
躘	吕恭切。躘蹱，小兒行皃。
蹱	職凶切。躘蹱。
跉	力呈切。跉䟓，行皃。
䟓	丑丁切。跉䟓。
蹖	舒庸切。蹋也。
䠐	丘役切。踞皃。
𨂁	於合切。跛𨂁。
跮	丑利、丑栗二切。跮踱，乍前乍卻。
踱	丑略切。跮踱。又田各切。
蹔	徂濫切。不久也。與暫同。
蹂	仁柳切。踐也。
䟗	丁戾切。蹋也。
踓	千水切。蹵也。亦趡字。
䠢	莫仲切。䠢𧽒，疲行皃。
躝	六安切。踰也。
𨄐	子采切。走皃。
踃	先聊切。跳踃。
𨆪	丘盛切。一足行皃。
䠆	仗良切。東郡謂跪曰䠆。䠆𨂣，拜也。
䠘	普計切。偶也。
䠋	補爾切。古髀字。股外也。
䠣	先卷切。𦊰獸足罔。
𩕎	閭几切。古文履。踐也。禮也。
踁	何定切。腳踁。與脛同。
蹭	七亘切。蹭蹬。
𨄔	時兖切。腓腸也。正作腨。
𨁈	胡唐切。獸迹。與迒同。
𨂰	丑𠀍切。渡也。
䟾	徴劣切。跳也。
蹸	吕振切。蹸，轢也。
躙	同蹸。
𧿂	何諫切。脛骨也。與骭同。
跤	苦交切。脛也。亦作骹。
𨆁	他殄切。行皃。
跕	都牒、他協二切。跕，屣也。
踹	都館、市兖二切。足跟也。
蹤	子龍切。跡也。
跆	達來切。蹋跆也。
𨄅	去俱切。跛行也。
跜	女時切。躨跜，虯龍動皃，出《靈光殿賦》。
躨	渠追切。躨跜。
踈	色魚切。慢也。
踟	直知切。踟躕，行不進也。
躕	直朱切。踟躕。
𨁺	舉愚切。足泠痛。
𨂠	相俞切。足行也。
踚	力迍切。行也。
𨃟	步般切。𨃟𨀢，跛行皃。
跘	同𨃟。
䠕	千來切。
𨃤	口交切。脛也。
𨀕	曲王切。𨀕躟，行遽也。
䟕	策涉切。踏。
䠓	七由切。行皃。
𨀜	他紅切。走皃。
𨁃	他兮切。𨁃蹋。
𨇱	布眠切。行不正。
𨇤	相然切。行。
𨀛	在䰟切。踞。
𨁆	式延切。行。
蹺	去堯切。舉足。
跠	羊脂切。跠踞。
跏	古牙切。結跏坐。
𨁋	都𡝤切。跌。
踜	魯登切。蹶也。
𨂃	步登切。走。
𨁊	士今切。蹏蹟停水。
𨅣	巨皎切。行。
𨀘	寺羊切。趨行。
𨅏	魯甘切。急行。
𨁶	烏賈切。行不正。
𧿆	蒲郎切。
䠑	去弭切。足開皃。
跓	直主切。勇足。
𨆇	丑犯切。跂足。
䟨	密云切。踔。
跥	都果、他果二切。行皃。
踴	與恐切。跳躍也。
𪘏	測角切。齒相近聲。又初六切。謹愼皃。
䠀	尺兩切。踞也。
𧿹	莫后切。大𧿹指。
踠	於遠切。曲腳也。
䠏	葵涙切。足。
𨄉	初産切。騎馬。
躓	知利切。跲也。
𧿋	苦故切。
跢	丁泰切。倒也。又丁佐切。小兒行皃。
𨂱	胡困切。
𨂡	則候切。蹋𨂡也。
𨄋	盧候切。蹋也。
䠨	昌占切。馬急行。
𨃔	牛幼切。跛行。
䟛	匹貝切。又蒲末切。急行皃。
𨀖	戸愛切。急行。
𧿳	甫味切。急行皃。
𨇆	落帶切。跛行也。
𨅎	七外切。行皃。
䟻	徒故切。不履也。
𧿵	古狎切。行聲。
𨂫	他各切。𨂫弛。亦作跅。
𨁽	多則切。行皃。
𨅗	彼律切。走皃。
蹗	蹗，䟿，二同，力谷切。又力玉切。行皃。
䟿	蹗，䟿，二同，力谷切。又力玉切。行皃。
䟯	苦活切。蹵也。
蹘	力交切。走。
踘	九六、其六二切。踘，蹋也。
𧿻	九六切。足也。
𧿷	魚曲切。行不正。
𨂭	徒沃切。行不正。
𨀙	許吉切。行。
蹫	圭律切。跛皃。
𨆬	初角切。行𨆬也。
踛	力竹切。翹踛也。
蹳	普末切。行也。
𨇂	直列切。又癡列切。足。
𧿔	女六切。行。
䟮	父六切。行皃。
跫	苦紅切。蹋聲。
𨂢	子力切。蹙也。
跨	苦瓦切。又苦化切。越也。
跋	步末切。跋𨇨，行皃。
蹬	徙亘切。蹭蹬。
疋	山居、山慮二切。《說文》云：足也。上象腓腸，下从止。《弟子職》曰：問疋何止。古文以爲《詩·大疋》字，亦以爲足字。一曰疋，記也。
𤴙	山於切。門戸靑䟽䆫也。
𤕟	山於切。𤕟，通也。達也。《月令》云：其器𤕟以達。今作䟽。
𤴟	之丗切。姓也。王莽時有𤴟惲。
𠦬	公懷切。𠦬，背吕。今作乖。
𦟝	子亦切。背𦟝也。今作脊。
傘	音散。蓋也。
𦶎	苦媧切。𦶎，斜也。
骨	古没切。《說文》曰：肉之覈也。
髑	徒木切。髏髏，頭也。
髏	力侯切。髑髏。
髃	牛口切。《說文》曰：肩前也。
髆	補各切。《說文》曰：肩甲也。
𩩙	補爾切。又步米切。股也。
骿	步田切。骿脅也。
髁	口卧、口禾二切。髀骨。又胡瓦切。
𩪜	渠月切。臀骨也。
髋	苦官、苦昆二切。髀上。
𩪯	蒲忍切。𦡀端也。《大戴禮》曰：人生朞而𩪯。
䯏	光末切。骨端也。
䯣	丘愧切。𦡀脛閒骨。
骹	苦交切。脛也。《爾雅》曰：馬四骹皆白驓。
骭	遐諫切。脛也。《爾雅》曰：骭瘍爲微。亦作䯎。
骸	何皆切。骨也。《左氏傳》曰：析骸而爨。
骾	柯杏切。食骨留嗌中也。
髓	先委切。骨中脂也。
𩪦	同髓。出《說文》。
䯜	丑歷切。骨閒黃汁也。
體	他禮切。形體也。
髍	亡何切。㾫病。
骼	柯頟切。《說文》曰：禽獸骨曰骼。
𩨱	前賜切。《周禮》：蜡氏掌除𩨱，死人骨也。作骴同。
髊	前賜切。腐骨也。《聲類》云：此亦𩨱字。
䯤	公外切。五綵束髮。《說文》曰：骨擿可會髮者。《詩》曰：䯤弁如星。
䯠	於老切。𦝫骨。
𩩲	胡葛切。𩩲𩨗，肩骨。
𩨗	羽俱切。𩩲𩨗，缺盆骨。
䯊	口亞切。𦝫骨。
髂	髂，同䯊。
𩩱	𩩱，同䯊。
𩩘	乙吕切。肩骨也。
䯈	五丸切。骼䯈也。
骶	丁計切。背謂之骶。又臀也。
𩪋	五髙切。蟹鈐也。
骲	蒲交、平剥二切。骨骲也。又蒲校切。骲擊也。
髎	力條切。髖也。
𩪙	於力切。𦙄𩪙。亦作臆。
䯦	亡八切。䯦骱，小骨。
骱	古八切。䯦骱。
䯓	口圭切。六畜頭中骨也。
𩪧	蒲益切。弓弭。
䯞	口𤓰切。䯞𩨾，髂上骨。
𩨾	五𤓰切。䯞跪。
骺	下溝切。䯏骺也。
䯋	蒲葛切。肩髆也。
髇	呼交切。髇箭。
骽	他罪切。骽，股也。
𩪡	徒昆切。與臋同。
𩪉	虛玉切。《聲類》云：亦作𩑙。𩪉顱也，謂髑髏也。
髗	力胡切。頭髗也。
𩩌	公本切。《丗本》：顓𩑙生𩩌，𩩌生髙密，是爲禹也。
骰	孤魯切。或股字。脛本也。俗又音投。
尳	胡骨切。𦡀病。《聲類》云：骨差也。
䯎	居岸切。《左氏傳》云：拉公䯎而殺之，以手拉折其䯎。
𩪠	於仍切。凶也。親也。受也。亦作膺。
䯌	口髙切。骨。
䯑	苦光切。䯑䯖，股骨也。
䯖	魯唐切。股骨也。
髐	火交切。髐箭也。
𩩋	戸經切。骨也。
𩪍	去俱切。身也。
𩩗	式車切。骨。
𩨠	五加切。髂也。
髈	浦朗切。股也。又音旁，脅也。
䯟	徒對切。𩪁䯟，愚皃。
𩪁	口會切。𩪁䯟。
𩩝	苦紅切。又口江切。
𩩛	巨綺切。小骨也。
𩨜	百罵切。刀𩨜也。
𩪌	府貢切。灼。
𩪃	胡代切。骨。
骻	口化切。又口瓦切。𦝫骻。
骮	與力切。小骨也。
𩪛	匹角切。骨箭也。
𩨳	都骨切。鳥鳴豫知吉凶。
𩩠	七没切。小骨也。
髉	北角切。骨耑也。
𩩟	知劣切。續骨也。
𩪭	胡郭切。骨聲。
𩪣	於力切。骨。
䯇	口骨切。用力也。
骯	口朗切。骯髒，體盤。
髒	子朗切。骯髒。
骫	郁詭切。骨曲也。
血	呼穴切。《說文》云：祭所薦牲血也。《易》曰：龍戰于野，其血玄黃。
衁	呼黃切。血也。《左氏傳》曰：士刲羊，亦無衁。
衃	匹尤、匹才二切。凝血也。
𧗁	子仁切。氣液也。
𧖧	達零切。《說文》云：定息也。
衄	女鞠切。鼻出血也。
𧗕	奴冬切。《說文》云：腫血也。亦作膿。
𥂘	吐感切。《周禮》：醢人掌朝事之豆，其實醓醢。醓，肉汁也。又曰深蒲醓醢。
𥁺	同醓。
𧗎	俎於切。《周禮》：醯人掌供七菹。𧗎酢淸菜。
𧗘	同𦼬。
𧗇	居衣切。《說文》曰：以血有所別塗祭也。
衈	如志切。耳血也。
卹	思律切。憂也。
衋	許力切。傷痛也。《周書》曰：民罔不衋傷心。
䘓	空紺切。羊凝血。
䀍	同䘓。
𥁋	乎獵切。《說文》曰：覆也。又何不也。
盍	同𥁋。
衊	莫結切。汙血也。
衅	虛鎭切。牲血塗器祭也。亦作釁。
𧗉	補胡切。申時食。籀文餔字。
𧗆	之承切。葅也。
⿵巾久	如六切。骨肉也。《說文》云：胾肉也。象形。
肉	同⿵巾久。
月	同⿵巾久。
腜	莫回切。《說文》曰：婦始孕。腜兆也。
肧	匹尤、普回二切。婦孕一月。
胎	他來切。婦孕三月。
肌	居夷切。肌膚也。
膚	府隅切。皮也。《易》曰：噬膚滅鼻。
肤	同膚。
肫	之春切。面頯也。又鳥藏也。
𦠄	巨衣、居衣二切。頰肉也。
脣	食倫切。口脣也。
䫃	古文。出《說文》。
脰	徙姤切。《公羊傳》曰：宋萬搏閔公，絕其脰。脰，頸也。
肓	呼光切。《說文》曰：心上鬲下也。《左氏傳》曰：病在肓之下。
腎	是忍切。水藏也。
肺	芳吠切。金藏也。《太玄經》云：火藏。肺之言敷也。《詩》云：自有肺腸。
胃	禹貴切。《白虎通》曰：胃者，脾之府。
𦞅	《說文》胃。
脾	步彌切。土藏也。《白虎通》曰：脾之爲言裨也。
肝	居寒切。木藏也。《白虎通》云：肝之爲言扞也。
膽	都敢切。肝之府也。
腸	直良切。腸胃也。
脬	普交切。膀胱也。
膏	公勞切。《說文》曰：肥也。《周禮》曰：春行羔豚膳膏香。
腴	與俱切。腹下肥。
肊	於力切。胷也。
臆	同肊。
膰	扶𡋡切。膰，肝也。
膺	於陵切。胷也。
膀	步方切。《說文》：脅也。亦作髈。
胱	古黃切。膀胱也。
胷	許恭切。膺也。亦作匈。
背	補對切。背脊。又步内切。
脅	虛業切。身左右兩膀也。
脟	力輟切。《說文》曰：腸閒肥也。
肋	魯得切。脅骨也。
胂	舒仁切。夾脊肉。
脢	莫回切。《易》曰：咸其脢。脢者，心之上口之下。
脄	同脢。又莫載切。
肩	居妍切。肩髆也。
胳	公洛切。腋下也。
胠	去劫、丘慮、丘閭三切。腋下也。
臂	補致切。手臂也。
腝	奴到切。臂節也。
肘	張柳切。臂節也。
䏔	同肘。
肪	府防切。脂肪。
臍	在奚切。膍臍。《左氏傳》曰：後君噬臍。亦作齎。
腹	弗鞠切。腹肚。
胯	口故切。《史記》曰：不能死，出我胯下。胯，股也。
膲	子遙切。三膲。
脽	是惟切。尻也。
䏐	古穴切。䏐，孔也。
股	公戸切。髀也。《易》曰：巽爲股。
脛	胡定切。腓腸前骨也。《史記》曰：斮朝涉之脛。
腳	紀略切。腳，脛也。
胻	戸當切。《說文》曰：脛耑也。
胑	至移切。體四胑，手足也。
肢	同胑。
腓	扶非切。脛腨也。
腨	時兖切。腓腸也。
肖	先醮切。似也。《書》曰：說築傅巖之野，唯肖。
肥	扶非切。《說文》云：多肉也。
胤	余振切。嗣也。
𦞩	古文胤。
胄	直又切。裔也。
膻	徒亶切。肉膻也。
䏌	呼乞切。振眸也。
䑋	如掌切。《方言》：䑋，肥也。
𦝨	口駭、公埋二切。臞也。
脙	呼尤、渠尤二切。瘠也。齊人謂瘠腹爲脙。
𦜵	同脙。
臠	力兖切。肉臠也。又力官切。臠臠，瘠皃。
膌	才亦切。臞也。
臞	渠駒切。少肉也。
脫	徒活、吐活二切。肉去骨。《左氏傳》曰：無禮則脫。脫，易也。
脀	之仍切。騃也。
胗	章忍切。脣瘍也。
肒	胡玩切。《說文》曰：搔生創也。
腁	步田切。皮厚也。《史記》曰：手足腁胝。
胝	竹尼切。腁胝。
肬	羽流切。贅也。
胅	大結切。骨差也。
腫	之勇切。《說文》云：癰也。
脪	香靳切。腫起也。
䏖	餘忍切。脊肉也。又丈忍切。
臘	來盍切。《說文》云：冬至後三戌，爲臘祭百神也。
膢	力侯切。飮食祭也。冀州八月，楚俗二月。
朓	通堯、他召二切。祭也。
胙	在故切。《說文》曰：祭福肉也。
肴	戸交切。俎實。又啖肉也。
脤	時忍切。以脤膰之禮親兄弟之國，皆社稷宗廟之肉也。
隋	他果切。《說文》曰：裂肉也。又徒果切。
腬	爾由切。肥美也。
膳	時扇切。《說文》曰：具食也。《周禮》：膳夫掌王之食飮膳羞。膳之言善也。又云：膳，牲肉也。
腆	他殄切。厚也。
䐌	古文腆。
腯	徒骨切。豕曰腯肥也。
胡	護徒切。何也。《書》曰：弗慮胡獲。《說文》云：牛頷垂也。
䏟	蒲結切。肥肉也。
胘	何千切。牛百葉也。
膍	婢脂切。鳥膍胵。
肶	同膍。
胵	充脂切。鳥胃也。
膘	扶小、孚小二切。牛脅後髀前革肉。
膟	力述切。膟膋，腸閒脂也。
𦝭	同膟。
膋	力彫切。《詩》曰：取其血膋。膋，脂膏也。
膫	同膋。
朐	渠俱切。脯也。《禮記》曰：左朐右末。
脯	方武切。脯，腊也。
腊	思亦切。乾肉也。《周禮》：腊人掌乾肉。
腒	巨於、記於二切。乾雉也。
膊	普各切。《周禮》：掌戮掌斬殺賊諜而膊之。膊謂去衣磔之。
𦢸	《字書》同膊。
䐹	所流切。《周禮》：庖人夏行腒䐹。䐹，乾魚也。
胥	思餘切。蟹醢也。
肍	渠留切。熟肉醬也。
脠	始蟬切。生肉醬也。
𦣊	奴雞切。麋𦣊，肝髓醢也。又有骨醢也。
䏽	蒲候切。豕肉醬。
膹	扶吻切。《說文》曰：𦞦也。
臇	子選、子遺二切。𦞦，少汁也。亦作㷷。
胹	尒之切。煑熟也。
䐣	桑衮切。熟肉内於血中和也。
腥	桑丁切。豕息肉也。
胜	桑丁切。犬膏臭也。
臊	蘇刀切。豕膏臭也。
𦞣	同臊。
膮	呼幺切。豕肉𦎟。
膷	虛羊切。今肉中生息肉也。
臐	吁雲切。《儀禮》注云：臐，今時𦞦也。羊曰臐。
脂	之伊切。脂膏。《詩》云：膚如凝脂。
膩	女致切。垢膩也。
膜	密各切。肉閒膜也。
胾	側吏切。大臠也。
䐑	治輒切。薄切肉也。
腌	於瞻、於劫二切。漬肉。《蒼頡篇》云：酢淹肉也。
𦞦	呼各切。羮𦞦也。
䐞	如灼切。肉表革裏。
脃	靑歳切。《說文》曰：小耎易斷也。
脆	同脃。俗。
膬	亦同脃。又七絕切。
𢿨	蘇旦切。《說文》曰：雜肉也。
膎	戸皆切。《說文》曰：脯也。
脼	良仰切。膎脼也。
腏	知劣切。挑取骨閒肉也。
䐄	胡監切。食肉不猒也。
肎	口等切。《說文》曰：骨閒肉肎肎著也。一曰骨無肉也。《詩》曰：惠然肎來。肎，可也。今作肯。
肯	同肎。
肰	而旃切。犬肉也。然字從此。
𦛦	古文肰。
䐜	充人切。起也。《埤蒼》云：引起也。
䏙	他感切。《說文》曰：肉汁滓也。
䏣	此據、且居二切。蠅乳肉中也。俗作蛆。
膠	古爻切。膠者。《考工記》注云：皆謂煑用其皮或用角。
䏍	烏衒切。小蟲。一曰空也。
𦟀	郎戈、郎果二切。獸名。
腐	扶甫切。《說文》曰：爛也。《月令》云：腐草化爲螢。
脡	敕鼎切。脯朐也。
臚	力居切。鄭玄注《周禮》云：臚，陳也。
腍	如甚切。熟也。
臅	齒欲切。狼臅膏，謂臆中膏也。
䐆	千代切。《山海經》云：耳䑕食之不䐆。䐆，大腹也。
肱	古薨切。臂也。《書》曰：臣作朕股肱耳目。
䏪	如志切。筋腱也。
腠	倉奏切。膚腠也。
脹	豬亮切。《左氏傳》：將食，脹，如廁。脹，痛也。《字書》亦作痮。
膂	力佇切。脊骨也。《書》曰：爲股肱心膂。古與吕同。
膉	於亦切。脰肉也。《埤蒼》云：豕伏槽。
胖	普半切。牲之半體。《周禮》：䱷人掌共膴胖，胖冝爲脯而腥。胖之言半也。
䐀	居義切。肉四䐀也。
膒	於侯切。久脂也。
䐨	胡木切。足跗也。
腩	奴坎切。煑肉也。
𦝧	同腩。
𦚟	餘之切。豬𦚟也。
胋	徒兼切。大羮也。
䑎	初減切。臉䑎，羮也。
臉	七廉切。臉𦞦。又力減切。臉䑎。
䑄	匹備切。盛肥也。
脮	乃罪切。魚脮。他罪切。腲脮。
腲	烏罪切。腲脮，肥皃。
𦞜	相力切。𦞜肉。
胔	疾移、七移二切。人子腸。
臄	渠略切。口上阿也。《詩》曰：嘉肴脾臄。
䏿	苦禮切。肥腸也。東有無䏿國人。
臋	徒昆切。《聲類》云：尻也。《易》曰：臋無膚。
䐿	於六、於吿二切。鳥胃也。《禮記》：鴇䐿弈骨。䐿，腡脛。
䐈	之力切。《周禮》注：膠䐈之類不能方，如脂膏敗䐈。䐈，黏也。
肵	渠衣切。俎也。敬也。
𦢨	詳廉切。《禮記》曰：三獻𦢨。沈肉於湯中也。
脞	倉果切。《書》曰：元首叢脞哉。叢脞，細碎無大略也。
膱	之力切。油敗也。《儀禮》曰：薦脯五膱，膱長尺有寸。膱猶脡也。
膝	思疾切。脛頭也。亦作䣛。
胉	普各切。脅也。
腡	力戈、古華二切。《聲類》云：手理也。
腋	羊益切。肘腋也。
𦠓	郎狄切。𦠓䐎，強脂。
䐎	丁奚切。𦠓䐎。
臎	倉涙切。鳥尾上肉也。
腶	丁貫切。腶，籖脯也。
膭	胡對切。肥大皃。
胞	補交、匹交二切。胞，胎也。
脕	無阮、無怨二切。色肥澤也。又音問。新生草也。
膙	記兩切。筋膙也。
䑁	烏酷切。膏䐝。
䐝	先卧切。膏䑁。
𦞪	之丞切。爼實也。
䐻	故胡切。大脯。
𦞚	先結切。臆中脂。
𦚡	同𦞚。
𣎅	乙罽切。臆也。
胺	一曷切。肉敗也。
腅	達濫切。肴也。
䐲	丈入、治輒二切。䐲，𤅢也，生熟半也。《禮記》云：腥也。
肨	普江、普降二切。肨，脹也。
䐚	子力切。䐚𦟠，膏澤也。
𦟠	子六切。䐚𦟠。
𦢑	《埤蒼》同𦟠。
脧	子雷切。赤子隂也。亦作䘒。《聲類》又作𡱥。
䐱	竹賣切。腏肉也。
𦠎	匹遙、甫遙二切。𦠎𦟞，腫欲潰也。
𦟞	虛聊切。𦠎𦟞。
胮	薄江切。胮肛，脹大皃。
肛	呼江切。腫也。胮肛也。
䑏	渠圎切。䑏𦝢，醜皃。
𦝢	渠追切。䑏𦝢。
腣	多計切。又徒黎切。腣胿，胅腹也。
胿	古攜切。腣胿。
𦘴	丁胡切。𦘴胍，大腹也。
胍	故胡切。𦘴胍。
𦝚	餘聲切。魯大夫名。
膾	古外切。肉細切者爲膾。
𣍦	虛放切。水名。
𦚻	先安切。脂肪。
胴	徒棟切。大腸也。
胓	蒲京切。胓䏳，牛羊脂。
䏳	土列切。胓䏳。
肚	徒古、都古二切。腹肚。
膕	戈麥切。曲腳也。
䏨	都罪切。䏨𦞙，大腫皃。
𦞙	火罪切。䏨𦞙。
䐃	渠隕切。腹中䐃脂也。
臗	口丸、孔昆二切。尻也。正從骨。
膨	蒲行切。膨脝，脹皃。
脝	許庚切。膨脝。
脖	蒲骨切。脖胦，胅臍。
胦	於良切。脖胦。
胲	古才切。足指毛肉。
䐷	丁安切。䐷胡，大腹。
䐁	䐗朔切。尻也。
𦡹	丘及切。朐脯也。或𦡹，乾也。
𢎀	餘職切。缺盆骨。
胈	蒲末切。禹治水，腓無胈。胈，股上小毛也。
臖	許證切。腫痛也。
臒	烏郭切。善肉也。
䐏	尺尹切。䐏，肥也。
䐩	五哀切。䐩，肥也。
胶	下交切。䐨也。
䐼	下結、下計二切。喉膜也。
朏	苦骨切。臀也。一曰胅胐也。
臔	胡典切。肥也。
𦙺	古腵切。𦙺䐒，不密。
䐒	知架切。𦙺䐒。
腽	乙八、烏没二切。腽肭，肥也。
肭	女滑、奴骨二切。腽肭。
䏒	匹見切。半體。
胭	於田切。胭，喉也。
朦	莫孔切。大也。豐也。
䏵	同朦。
𦝳	呼役切。𦝳，視也。
𣎟	似金切。古姓。
𦝮	莫粉切。口邊也。與吻同。
腱	渠言、渠建二切。筋本也。
𦞬	同腱。
肑	伯卓切。手足指節之鳴。亦作𥭖。又音的。腹下肉也。
膿	乃公切。癰疽潰也。亦作𧗕。
𦞤	先恣、先進二切。肉𦞤，腦蓋也。
䏤	同𦞤。
䐗	陟於切。豕也。亦作豬。
脈	莫革切。血理也。《周禮》：瘍醫鹹以養脈。
脉	同脈。
肕	如振切。堅肉也。
䐺	他紺切。食味美。
䏼	在安切。獸食之餘也。
㱚	同䏼。
𦠒	渠月切。尻也。亦作𦠑。
䐅	許梨切。臀之別名。或呻也。
脥	居協切。俗頰字。
𦛟	居杏切。或骾。食骨留咽中也。本從魚。
𦟰	壯加切。鼻上皰也。本作皻。
𦡴	除有切。小腹痛也。
䐕	爼立切。和也。
𦞯	時至切。俗嗜字。
肦	扶云切。大首皃。
𦡺	於井切。頸腫也。或作癭。
𦟤	思流切。或羞字。
𣎜	余證切。或孕字。
𦠋	直基切。古治字。理也。
𦙭	達冬切。古疼字。痛也。
䐾	大各切。肫䐾，無檢限。
䐴	公對切。腰痛也。
胕	扶付切。《太玄經》：肺胕之行。
胛	古狎切。背胛。
𦘭	丁定切。𦘭，食也。
腛	於角切。厚脂也。
𦢇	魚矜切。肥𦢇也。
腔	去江切。羊腔也。
𦚞	去王切。𦚞腔也。
䐓	如由切。䐓，輭也。
𦟘	余眞切。脊肉也。
𦚣	戸恩切。足後也。
𦢏	力賄切。𦢏𦞙，腫皃。
䏏	許于切。郷名。
𦡅	諸盈切。醋煑魚也。
膎	胡皆切。膎，脯也。
膴	亡古切。土地腴美，膴膴然也。又訶姑切。無骨腊。
䏵	莫江切。身大也。
腤	於含切。煑魚肉。
䐶	子含切。腤䐶。又子荏切。䐶，脣病也。
肣	胡男切。舌也。又胡敢切。牛腹也。
㬻	呼光切。肉閒也。
𦝰	七公切。病也。
朧	力董切。肥皃。
䐫	七恭切。肥病。
𦟛	丑容切。均也。
腧	式注切。五藏腧也。
𦚢	烏茄切。足病也。
𦟟	莫波切。漏病也。
膁	魚兼切。美也。又口簟切。𦝫左右虛肉處。
腈	子盈切。腈肉也。
腵	古鵶切。腸病也。
𦡃	奴多切。又乃邪切。
䐊	古魂切。穴蟲。
𦝱	七由切。曲𦝱。
𦜊	市金切。病也。
䏬	莫浮切。脊䏬也。
腂	力水切。又作䐯。皮起也。
朣	徒聾切。肥皃。
䏎	扶聾切。㚷䏎。
䐉	側師切。腊䐉也。
𦞧	力由切。又去聲。
䑊	弋隹切。肥也。
𦢊	補角切。皮破。又蒲角切。肉胅起。
膅	徒郎切。肥也。
膛	他郎切。肥皃。
䏹	戸繭切。腹䏹也。
䐵	古橫切。肥皃。
𦝞	徒苓切。脯也。
臁	力鹽切。穴臁也。
𦠸	奴海切。肥𦠸也。
膸	羊水切。膸孔也。
䑂	羊攺切。肥也。又音與。
𦚪	同䑂。
脘	古𡖉切。胃脘。
朊	同上。又人隂異呼。
䐮	初産切。皮起。
𦢺	七小切。脅𦢺。
腰	於消切。骻也。本作要。
腑	方武切。藏腑。本作府。
肔	弋紙切。引腸也。
肗	而煑切。魚敗。
腿	他儡切。腿，脛也。本作骽。
𦠆	蘇本切。肉也。
臏	毗忍切。臏，骨也。又去膝蓋刑名。
腦	奴倒切。頭腦也。
𦛁	同腦。
䐟	呼講切。肥皃。
𦡦	多桶切。𦡦，肥也。
膸	相觜切。骨膸。本從骨。
䏢	波美切。肉也。
腀	力民切。皮。
𦜖	烏價切。𦜖膪。肥也。
膪	陟嫁切。𦜖膪。
𦙀	蒲半切。肉。
𦞡	烏孔切。肥也。
䐔	必忍切。腱子肉。
𦢿	羊水切。瘡也。
腖	都弄切。肉腖也。
腕	烏段切。手腕。亦作捥。
膇	直僞切。重膇病。
䏧	女下切。膩也。
䐢	仄究切。䐢，脯也。
𦜗	之曳切。魚醬。
膆	息兔切。肥也。亦與嗉同。
腪	于郡切。膜。
𦝛	于貴切。皮。
𦝝	胡灌切。肥。
𦘩	普密切。吹肉也。
𦙝	許訖切。𦙝蠁。
肐	許訖切。身振也。
𦜇	苦骨切。臋。
䏱	居六切。身也。
䏘	普栗切。肚肥也。
𦘪	丑一切。肥滑皃。
腟	丑一切。肉生。
𦛘	下革切。肉。
𦣀	女洽切。臑也。
𦛖	𠮟涉切。肉動也。
䐂	力囑切。脂也。
膈	古額切。𦙄膈。
䏦	古滑切。脂也。
脻	慈叶切。接。
𦝥	初夾切。肉腤䐶。
肷	許律切。牛肉也。
䑈	北角切。䑈犖亂雜。
𦣛	縷迦切。驢腸胃。
炙	之夜切。炙肉也。
䑇	之日切。䑇䏷也。刀箭瘡藥。
脩	息流切。脯也。又長也。
腄	竹垂切。《說文》：瘢腄也。又馳僞切。縣名。
䐤	楚佳切。䐤腶，脯腊也。
膞	旨兖切。《說文》云：切肉也。
胏	仄里切。脯有骨也。《易》曰：噬乾胏。
𦚙	同胏。又《說文》云：食所遺也。
筋	居勤切。《說文》曰：肉之力也。《周禮》瘍醫以辛養筋。
𥭖	伯角切。手足指節鳴也。或作肑。
䇟	渠建、巨言二切。筋之本。亦作腱。
力	吕職切。勲也。強也。《說文》曰：筋也。象人筋之形。
勲	許軍切。《說文》曰：能成王功也。《書》曰：其亢有勲。
勛	古文勲。
功	古同切。《說文》曰：以勞定國也。《書》曰：惟帝念功。
助	鉏據切。佐也。
𠣊	吕庶切。助也。
𠢻	同𠣊。
劼	苦八切。固也。
務	亡句切。強也。《書》曰：樹德務滋。
勑	力代切。《說文》曰：勞也。
勱	莫夬切。勉也。《書》曰：勱相我邦家。
𠢤	渠月切。《說文》曰：強力也。
勍	渠京切。彊也。《左氏傳》曰：勍敵之人。
勁	吉聖切。彊也。《左氏傳》曰：中權後勁。
劭	上召切。勉也。
勉	彌辨切。強也。
勗	呼玉切。勉也。《書》曰：勗哉夫子。
勸	丘萬切。勉也。《書》曰：勸之以九歌。
勝	舒陵切。任也。又舒證切。強也。
勶	儲列切。發也。
勠	吕竹切。《書》曰：聿求元聖，與之戮力。陳力於人也。
動	徒孔切。作也。《易》曰：六二之動，直以方也。
勨	餘掌切。繇緩也。又勉也。
㔣	力對切。推也。一曰懷也。
劣	力拙切。劣，弱也。
勮	渠據切。務也。
勊	枯勒切。勊，勝也。
勩	與制切。勞也。
𠡫	同勩。
勦	楚交、子小二切。勞也。
劵	巨眷切。勞也。
劬	渠俱切。劬，勞病也。
勤	渠斤切。勞也。
募	莫故切。求也。
勬	九貟、九媛二切。勤也。
加	古瑕切。益也。
㔡	方結切。大也。
𠢕	吾髙切。健也。
勇	俞種切。果決也。
勃	蒲没切。卒也。
勡	匹照切。劫也。
劫	居業切。強取也。
飭	丑力切。正也。
勵	吕勢切。勸也。
勢	舒曳切。形勢也。
勘	苦紺切。覆定也。
勔	彌淺切。勉也。
㔙	方萌切。大也。
劮	餘質切。豫也。
劤	居僅切。《埤蒼》云：多力也。
劺	莫侯切。勸勵也。
䯇	苦兀切。勤也。
㔝	吕繈切。㔝，勥也。
㔓	居偃切。難也。吃也。或作𧮈。
扐	疾來切。《聲類》云：古材字。
𠡭	力徴切。俗陵字。侵也。
㔞	苦乖切。劥也。
劥	口庚切。㔞也。
𠡃	祖賀切。助也。副也。
勣	子亦切。功也。
㔗	符沸切。勇壯也。
𠡂	皮筆切。古弼字。
勜	於孔切。勜劜，屈強也。
劜	倚黠切。勜劜也。
劷	與章切。勸也。
劻	曲王切。劻勷，遽也。
勷	如羊切。走皃。
勆	魯當切。有力也。
㔦	余兩切。勸也。
𠢇	何滿切。勤也。
𠠹	竹甚切。用力也。
劾	胡蓋、胡勒二切。推劾也。
勌	居貟切。勞也。
㔧	力御切。又力胡切。助。
㔠	胡割切。勤力也。
勒	盧得切。抑勒也。
勎	力竹切。勎力，倂力也。
𠢆	何瞎切。用力也。
劰	莫角切。勤也。
勥	巨兩切。《說文》曰：迫也。
𠣃	同勥。
勞	力刀切。《說文》曰：劇也。又力到切。
𠣁	古文勞。
㘞	戸卧切。牽舩聲。
効	胡孝切。俗效字。
劦	胡頰切。同力也。《山海經》云：惟號之山，其風若劦。急也。
勰	乎頰切。《說文》云：同心之和也。
協	胡頰切。合也。《書》曰：協和萬邦。
吕	良渚切。《說文》作吕，脊骨也。象形。昔太嶽爲禹心吕之臣，故封吕侯。亦作膂。
躳	居雄切。躳，身也。《易》曰：不有躳，旡攸利。或作躬。
㝱	莫洞切。《說文》云：寐而有覺也。《周禮》：太卜掌三㝱之法。㝱者，人精神所寤。
㝲	且荏切。㝲，卧也。《論語》曰：寢不言。
寢	同㝲。
寑	同㝲。
寐	彌冀切。卧也。
寤	牛故切。《說文》云：寐覺而有信曰寤。一曰晝見而夜㝱也。
𡬑	籀文寤。
𡬍	明彼、莫禮二切。寐不覺曰𡬍。
𡬄	渠季切。熟寐也。
寎	補命、況命二切。卧驚病也。
寱	牛丗切。瞑言也。
𡬒	同寱。
𡬙	思鄧切。新覺。
寣	呼骨切。卧驚也。一曰小兒啼寣寣也。
𡪶	呼甘切。𡪶，偃也。一曰寐不脫冠帶也。
𡩩	莫桑切。𡩩言也。眠言也。
𡪁	午含切。寐語。
𡫽	人渚、乙庶二切。《說文》云：楚人謂寐曰𡫽。
心	思林切。《說文》云：火藏也。
忄	同心。
性	思淨切。命也。質也。《說文》曰：人之陽气，性善者也。
恉	之以切。意也。
愼	市振切。謹也。思也。
快	苦夬切。可也。喜也。
愷	空改切。樂也。可也。
忻	喜斤切。察也。喜也。
惲	紆憤切。謀也。議也。
惇	丁昆切。樸也。信也。大也。厚也。
𢤈	同惇。
悃	苦本切。志純一也。
愊	普力切。悃愊，至誠也。
忼	苦莽切。忼慨，壯士不得志也。
慷	同忼。
慨	可載切。太息也。
憭	力繞、力彫二切。惠也。意精明也。
悰	昨宗切。樂也。一曰慮也。
恢	苦回切。大也。
恬	徒兼切。安也。靜也。
恭	居庸切。法也。事也。恪也。本作𢙄。
怡	翼之切。悅也。樂也。
悈	居薤切。疾也。老也。飾也。
慬	渠斤、居近二切。憂也。煩也。𢡱也。
恂	思巡切。信也。均也。慄也。温恭皃也。
忱	時林切。誠也。
怞	丈又切。朗也。憂恐也。
懷	胡乖切。歸也。思也。安也。至也。
愮	余招切。憂也。《詩》曰：憂心愮愮。
怙	胡古切。恃也。《詩》曰：無父何怙。
恃	時止切。賴也。《詩》曰：無母何恃。
懼	渠句切。恐也。
愳	古文懼。
𢜮	亡斧切。愛也。《說文》曰：撫也。
㥠	相旅切。才智之稱也。
㦃	叉限切。全德也。
悟	魚故切。覺悟也。心解也。
𢛤	古文悟。
𢘽	余丗切。習也。明也。
𢖪	同𢘽。
怕	普罵切。恐怕也。《說文》匹白切。無爲也。
慕	莫故切。思也。習也。本作𢟽。
慔	莫固切。《爾雅》曰：懋懋、慔慔，勉也。
悛	且泉切。改也。又敬皃。亦止也。
𢜭	去逆切。疲力也。《說文》其略切。勞也。
恤	思律切。憂也。救也。
懽	呼官切。悅也。又公玩切。《爾雅》曰：懽懽、愮愮，憂無吿也。
悖	蒲突切。逆也。亂也。又蒲輩切。
㥛	居力切。《說文》：疾也。一曰：謹重皃。
恌	他彫切。《爾雅》曰：恌，偷也。
愞	乃亂、乃過二切。弱也。
悒	於急切。憂也。
懮	於九切。懮受，舒遟之皃。
悗	武桓切。惑也。
慥	七到切。《禮注》云：守實言行相應之皃。
悍	胡旦切。勇也。
慢	莫諫切。輕侮也。不畏也。
怭	蒲必切。慢也。
懈	古賣切。倦也。嬾也。怠也。
憜	徒果切。怠也。易也。
惰	同憜。
𢞑	古文憜。
怫	扶勿切。意不舒治也。
懊	於報切。悔也。又於六切。貪也。
慲	莫蘭切。忘也。
怗	他頰切。服也。靜也。
憿	古堯切。行險也。
恑	居毀切。異也。
𢥘	胡圭切。變也。異也。
惏	力南切。貪也。
𢞝	先則切。《說文》曰：實也。
懤	丈又切。愁毒也。
惽	呼昆切。亂也。癡也。
怋	莫昆切。悶也。不明也。
憾	胡紺切。恨也。
慟	徒貢切。哀也。《論語》曰：颜淵死，子哭之慟。
恎	徒結切。惡性也。
㤞	徒各切。忠也。正也。又池陌切。
𢖲	同㤞。
𢜬	同㤞。又忖𢜬也。懲也。
恗	虎姑切。恐也。怯也。憂也。
懫	之日切。止也。塞也。滿也。
𢟢	力支切。多端也。
𢥗	同𢟢。
悱	孚匪切。口悱悱。
忋	公在切。恃也。仰也。
悌	徒計切。孝悌。又徒禮切。愷悌也。
憎	子登切。惡也。
憒	公對切。亂也。
恨	胡艮切。怨也。
憍	居髙切。逸也。
悔	呼對切。攺也。恨也。
悁	於缘切。《說文》曰：忿也。一曰憂也。
𢞈	籀文悁。
憤	扶粉切。懣也。
惆	敕周切。惆悵，悲愁也。
怩	女飢切。忸怩，慙也。
忸	女六切。忸怩。
悵	敕亮切。惆悵，失志也。
愴	楚亮切。悲也。傷也。
惻	楚力切。悲也。痛也。
懌	羊石切。悅也。服也。攺也。
懠	在細切。怒也。疾也。
忉	都勞切。憂心皃。
慅	蘇勞切。憂心也。愁也。又音草。
愔	於斟切。安和皃。悅皃。
忧	于救切。心動也。
㥝	亡善、亡婢二切。屬也。止也。
惴	之睡切。憂懼也。
惔	徒甘切。憂也。
愵	奴的切。思也。又憂皃。
憔	胙遙切。憔悴。
悴	存季切。《說文》曰：憂也。又七没切。心急也。
憟	西足切。承止顔色也。
慽	且的切。親也。痛也。
懹	人向切。憚也。相畏也。
怦	普耕切。心急也。
憚	徒旦切。難也。畏憚也。
𢠸	同憚。
慴	之涉切。懼也。
怵	恥律切。悚懼也。悽愴也。
㤨	記奉切。恐也。
惶	胡光切。憂惶也。恐也。
㤥	下代切。恨苦也。
悑	普布切。惶也。
怖	同悑。
忝	聽簟切。辱也。本作㤁。
𢞎	蒲戒切。極也。
𢗿	莫達切。忘也。
憢	呼條切。懼也。
怍	疾各切。慙也。顔色𠮓也。
憬	几永切。遠行皃。
憐	力田切。矜之也。撫也。
惵	徒頰切。恐懼也。盈也。
愎	蒲逼切。很也。
怊	敕憍切。悵恨也。又尺昭切。
懾	章涉切。怯也。懼也。
忳	徒昆切。悶也。亂也。憂也。
𢜽	祇隹、祇癸二切。悸也。悚也。
恲	普行切。滿也。忼慨也。
㤝	齒終切。心動也。
𢜩	丘廉、丘減二切。不安皃。
㥓	去奇、去倚二切。𢜩㥓，儉急。又儉意也。
𢙼	胡頂切。恨也。
㥆	他對、他没二切。肆也。忘也。忽也。
怢	同㥆。
⿰忄录	同㥆。
惃	古混、古魂二切。惛也。亂也。
愅	公翮切。更也。變也。飭也。或作諽。
懝	牛力切。有所識也。又五漑切。
忬	餘據切。緩也。安也。早也。
𢚃	力拙切。少也。與劣同。
悜	丑井切。慏悜，意不盡也。
情	疾盈切。《說文》曰：人之隂气有欲者。
憕	直陵切。心平也。又直庚切。失志也。
𢝆	直勇切。《說文》曰：遟也。
恔	吉了切。憭也。又胡巧切。黠也。
忯	渠支、是支二切。敬也。亦愛也。
恮	且緣切。又子眷切。謹也。
慒	昨遭切。亂也。又殂冬切。謀也。又慮也。又音囚。
愃	許遠切。寛心也。又息緣切。語快也。
惀	力迍切。又力尹切。思也。
惟	弋隹切。思也。有也。辭也。爲也。謀也。伊也。
𢢝	雖遂切。意思深也。
㥞	同𢢝，见《說文》。
慉	丑六切。恨也。又許六切。興也。
憀	力周、力彫二切。賴也。且也。
㦜	胡郭切。驚也。
愯	息拱切。《說文》曰：懼也。
𢥠	同愯。又所江切。
𢜵	胡溝切。恐也。
悚	息拱切。懼也。
憮	無斧切。憮然，失意皃。又不動皃。又荒烏切。
愐	彌兖切。想也。又勉也。
惗	乃叶切。愛也。又暗聲憶也。又音線。
憺	徒敢、徒監二切。安也。靜也。
忓	古安切。擾也。又胡旦切。抵也。善也。
憸	士廉、息廉二切。《說文》曰：詖也。憸利於上。佞人也。
愒	去例切。貪羨也。《說文》曰：息也。
㦚	畢沔切。憂也。急也。
懁	火還切。慢也。輕也。又古縣切。心急也。
慓	匹姚、蒲小二切。疾也。急也。
憪	戸閒切。戾也。《說文》曰：愉也。
㥒	七海切。恨也。急也。
愉	弋朱切。悅也。顔色樂也。又羊豎切。
懱	莫結切。輕也。易也。侮也。
懜	莫公切。慙也。不明也。又武亘切。
𢠽	徒朗切。《說文》曰：放也。
忮	支豉切。懻忮，害心。又不媚勁很。
怚	秦吕切。驕也。又子御切。
惕	他的切。憂也。疾也。懼也。
惖	同惕。
愓	杜朗切。《說文》曰：放也。一曰平也。
慏	彌井切。慏悜。
慯	式諒切。憂也。痛也。念也。
恍	火廣切。恍惚。
惚	呼骨切。恍惚也。
憶	於力切。意不定往來念也。
憧	昌容切。行意往來不定皃。又直巷切。愚也。
悝	力止切。憂也。悲也。疾也。又口回切。
憰	古穴切。變詐也。
怳	吁往切。《說文》曰：狂之皃。又怳忽。
悸	其季切。心動也。
忨	五亂切。貪也。愛也。
慊	口玷切。切齒恨也。
怓	女交切。亂也。《詩》曰：以謹惽怓。
慍	於吻、於問二切。恚也。怒也。恨也。
㤄	孚吠、普大二切。怒也。
㥟	胡皆切。恚也。恨也。怨也。
㤱	徒候切。候也。誑也。
怏	於兩、於亮二切。懟也。不服也。
愾	口代、許氣二切。太息也。
懆	七刀、七老二切。憂愁也。不樂也。
悽	七奚切。悽愴也。傷也。
慘	七感切。痛也。愁也。恨也。《說文》曰：毒也。又初錦切。
憯憯	七感切。《說文》曰：痛也。
怛	丁割切。悲也。
恫	他東切。呻吟也。痛也。又徒弄切。
惜	私積切。吝也。貪也。
憫	眉𣩵切。憫，默也。又憂也。
㥴	余氏、余支二切。不憂事。又徒低切。怍也。
怮	於虯切。憂懣也。
忦	古黠切。恨也。又公大切。懼也。又五拜切。
惙	陟雪切。疲也。又憂也。
惂	口感切。《說文》曰：憂困也。
㤦	力志切。憂也。
𢖳	況于切。痛也。憂也。
忡	丑中切。憂也。
𢗋	巨營切。憂也。
怲	兵永切。憂也。懼也。
恇	曲王切。怯也。怖也。
悄	七小切。心無憀也。又憂也。
𢖹	同悄。
愜	起頰切。服也。又快也。
㥦	同愜。
悼	徒到切。懼也。傷也。《禮》云：七年曰悼。
悿	他點切。弱也。
怪	古壞切。異也。非常也。
恠	同怪。俗。
𢙺	之吏切。忘也。
悾	苦工切。愨也。又空弄切。誠心也。
慄	力質切。謹敬也。懼也。不怠也。
悢	力黨切。懭悢，不得志也。又力尚切。悢悢，惆悵也。
恱	余拙切。樂也。經典通用說。
懍	力荏切。危懼也。敬也。又巨禁切。心怯也。
㥄	力𦫵切。憐也。哀也。慄也。
愧	居位切。慙也。变作媿。
㥾	女力切。媿也。《方言》曰：梁宋之閒謂媿曰㥾。
㤿	於檢切。愛也。㤿憸，多意氣也。又甘心也。
𢜰	同㤿。
惝	尺掌切。惝怳，失志不悅皃。
悇	丑慮切。憂也。又他姑、余庶二切。
憛	他紺切。憛悇，懷憂也。
㦒	力低切。楚云慢言輕易也。
忚	呼奚切。㦒忚，欺慢之語。
憡	楚革切。小痛也。
㥜	羽魏切。怫㥜，不安皃。
𢞏	去宫切。憂皃。又作𢖸。
㤕	竹律切。憂心也。又丑律切。
恜	恥力切。從也。愼也。
㤤	羊殊切。憂也。
慛	昨回切。悲傷也。
怐	居遇切。恐也。又苦候切。怐愗，愚皃。
懢	力甘切。貪懢也。
悏	苦協切。快也。
㤏	徒冬切。憂也。恎㤏，惶遽也。
𢦃	同㤏。𢦃𢦃，憂也。出《楚辭》。
𢡍	公厄切。智也。
㤖	竹與切。知也。愚也。
憉	步行切。憉悙，自強也。
悙	許庚切。憉悙。
恀	尺紙切。怙恃也。
恞	羊脂切。悅也。忻也。
悀	與恐切。怒也。忿也。
懀	烏外切。惡也。憎也。悶也。
戃	他朗切。戃慌，無思皃。
慌	呼愰切。戃慌。亦慌忽。
㦓	胡典切。意難也。
惈	古火切。勇勝也。敢也。
悷	盧帝切。𢤱悷，多惡。又憻悷，悲吟。
𢤱	盧董切。𢤱悷。
㥢	字秋切。悒也。慠也。又子由切。慮也。
㦎	呼麥切。乖戾也。頑也。
愇	韋鬼切。怨恨也。
惸	葵營切。獨也。單也。或作煢。
𢚇	巨王切。進取皃。古文狂字。
怯	去劫切。懼也。畏也。
㤆	芳萬切。惡心也。急性也。
懶	力旱切。俗嬾字。
悂	必迷切。誤也。又匹比、博計二切。愼也。
愖	市任切。信也。
愕	五各切。驚也。
愋	許𡋡切。恨也。忘也。
愱	秦栗切。毒也。或作𧪠。
𢘺	彌婢切。安也。或作侎。
憴	食陵切。正譽也。或作譝。
忪	職容切。心動不定。驚也。遑遽也。
懥	陟利切。怒也。恨也。
㥽	楚革切。情也。耿介也。
愡	七弄切。愡恫，不得志。
慺	洛侯切。謹敬也。不輕也。下情也。又力朱切。
𢡌	同慺。
㤴	丑葉切。心動皃。又休也。
恒	胡登切。常也。久也。古作𢛢。
愲	古忽切。憂也。慮也。悶也。心亂也。
懻	几利切。北方名強直爲懻。又懻，忮也。
惿	承紙切。審也。
𢛒	尺隴切。恐也。
慃	烏項切。很戾也。
懪	蒲角、匹角二切。煩悶也。悖也。
愭	翹移切。敬也。順也。
恟	許邛切。恐也。
愩	古紅切。心動也。又古弄切。
慪	口侯切。悋也。惜也。
慱	徒桓切。《爾雅》曰：慱慱，憂也。
怜	魯丁切。心了也。
慵	是容切。慵，嬾也。
慆	他刀切。喜也。又慢也。
愪	王分切。憂也。又于敏切。
㤊	胡交切。快也。
懅	巨魚切。心急也。
㤉	口牙切。恐懼也。
慞	之羊切。慞惶也。
𢣐	畢民切。伏也。又匹人切。敬也。
恾	莫郎切。憂也。
忙	同恾。
怔	之成切。怔忪，懼皃。
懰	力尤切。怨也。
恈	莫侯切。貪愛也。
𢘄	寺周切。慮也。
忴	巨淹切。心急也。
𢥋	士咸切。悋也。
惍	居吟切。利也。
𢞓	力尤切。怨也。
㤃	孚亡切。忌也。
㥊	步行切。㥊𢝁，好怒也。
𢝁	呼宏切。㥊𢝁。
惺	桑經切。惺憽，了慧也。
憽	蘇公切。惺憽。
悕	許祈切。念也。願也。
𢣻	力魚切。憂也。
憈	去魚切。怯也。
愢	息台切。意不合也。
怌	孚悲切。恐也。
𢘸	古巷切。恨也。
𢖷	古紅切。心急也。
怶	普皮切。恐也。
𢛔	德紅切。愚也。
𢞗	方迷切。通也。
㤚	戸剛切。悅也。
𢘃	莫胡切。受也。
慳	口閑切。慳悋也。
愝	於典切。愝惼，性狹。
惼	方顯切。不傾之皃。
悓	呼典切。𢙨悓也。
愀	在九、子小二切。色變也。
𢜻	尺拯切。𢜻𢜼。
𢜼	丑拯切。愚皃。
悎	胡老切。心動也。
悻	胡耿切。怨也。
𢖬	符彼切。劣也。
⿰忄𡙬	房吻切。思也。
㥉	芳九切。怒也。
𢗔	彌遣切。想也。
𢠵	尺養切。𢠵怳，驚皃。
㥏	他典切。慙皃。
㣿	都了切。憂也。又之藥切。痛也。
㤢	於六切。心動也。
𢙳	之𠁊切。不悅。
㤳	布亥切。恃也。
㦐	女里切。快性也。
𢥌	息淺切。慚也。
㥮	初卯切。心㥮也。
愰	胡壙切。心明。
怉	布絞切。悖也。
忏	七典切。怒也。
㦉	乙利切。古文懿。
怬	許異切。忻也。
悞	五故切。與誤同。
忤	五故切。逆也。
慣	古患切。習也。
憓	胡桂切。愛也。羨也。
𢠲	孚救切。怒也。
忕	他蓋切。奢也。
㥼	於靳切。依止也。
慖	古對切。心亂也。
怰	戸絹切。賣也。
悋	力刃切。鄙也。俗又作恡。
惋	烏贯切。驚歎也。
惓	巨眷切。悶也。
慠	五吿切。慢也。
懞	莫奉切。懞心也。
𢤆	力割切。𢤆惡。
憱	初又切。
懵	牟孔切。心亂心迷也。
忭	皮面切。喜悅也。
𢤨	烏定切。恨也。
恦	尸樣切。念也。
𢚀	私箭切。憐念也。
㦏	息戀切。稅也。
𢥚	子妙切。急性也。
𢜶	訴到切。快性也。
㤈	七鴆切。惻也。
㣾	初訝切。
𢜿	古夏切。不安。
𢟣	余𠅙切。恨也。
𢟩	囚歳切。謹𢟩也。
𢚁	巨記切。敬也。
憷	初去切。心利也。
𢞐	胡代切。快也。
怟	都替切。悶也。
𢜪	而灼切。亂也。
戄	許縛、具縛二切。驚也。又遽視也。
懎	所力切。恨也。
𢖺	與力切。心動也。
㦗	巨錦切。懃也。又音金。
㦢	子結切。心貞皃。
㥔	與六切。心動也。
恄	許吉切。怖也。
㦅	徒結切。不安也。
𢢗	池卓切。心不安。
𢟳	吕恤切。憂悶也。
𢗎	營隻切。用心也。
忇	盧得切。功大也。
㤸	許激切。心不安。
㦦	同㤸。
恪	口各切。敬也。
愙	《說文》同恪。
惐	于屋切。痛心也。
愶	許劫切。以威力相恐愶。
怴	許律切。怒也。
愺	七老切。愺恅，心亂。
恅	力造切。愺恅。
忖	倉本切。思也。
𢡁	許急切。心熱也。
𢘉	戸甲切。𢘉，樂也。
忔	許乞切。喜也。
恰	苦洽切。用心也。
悠	弋周切。思悠悠皃。
態	他戴切。意美也。嬌態也。亦作㑷。
𢗊	呼介切。不和皃。《說文》：忽也。
懘	同𢗊。又尺制切。𢛈懘，音不和也。
𢤔	同懘。
𢛈	尺霑切。𢛈懘也。
忘	無方切。不憶也。《說文》曰：不識也。又無放切。
懣	莫本、亡困、亡旱三切。煩也。
𢟮	同懣。
㤮	九放切。誤也。詐也。又巨望切。
懖	古活切。愚人無知也。《說文》曰：善自用之意也。
愆	去乾切。過也。失也。
㥶	《說文》同愆。
𠍴	同愆。俗。
慫	息勇切。悚也。動也。敬也。惡也。怨也。
惡	於各切。不善也。又烏路切。憎惡也。
𢙣	同惡。俗。
𢘇	得漢切。𠁊也。忒也。
懟	直類切。《說文》云：怨也。又徒對切。愚也。
恿	與恐切。猛也。氣果也。《說文》云：古文勇。
悲	筆眉切。痛也。
㥋	衣豈切。痛聲也。
恙	余亮切。憂也。病也。又噬蠱，善食人心。
愁	仕尢切。憂也。
𢜷	奴的切。憂皃。
𢠱	女版切。俗赧字。
憌	巨營切。憂也。
𢚧	於牛切。《說文》云：𢚧，愁也。
患	戸惯切。禍也。疾也。憂也。
𢠶	古文患。
𢤒	古文患。
恐	去拱切。懼也。又丘用切。
𢖶	古文恐。
慹	之涉切。司馬彪《莊子》注云：慹，不動皃。又之入切。怖也。
𢢞	誥計切。備也。極也。怖也。
恧	女六切。慙皃。
慙	昨酣切。慙媿也。
慚	同慙。
㦁	力延切。泣血也。
懲	直陵切。戒也。止也。畏也。
㣻	魚肺切。困患也。又懲也。
愈	余主切。差也。又勝也。孔子謂子貢曰：汝與回也，孰愈？。
志	之吏切。意也。慕也。
𢗍	古文志。
㦟	莫皆切。慧也。
惹	人者切。亂也。
𢜪	同惹。又音若。
愗	莫候切。怐愗也。
𢣘	羊季切。忘也。
憨	火含切。愚也。癡也。
憑	皮明切。投託也。
𢤐	力牛切。定意也。
㤎	古俄切。楷也。知也。法也。
悊	知列切。智也。與哲同。
愍	眉隕切。悲也。《說文》曰：痛也。
慜	同愍。
憥	力髙切。心力乏也。疾也。
忎	而眞切。親也。仁愛也。
慶	丘映切。《說文》云：行賀人也。吉禮，以鹿皮爲贄，故从鹿省。
𢞣	式六切。疾也。
憠	巨月切。強也。直也。或作𠢤。
𢘍	皮筆切。輔也。或與怫同。
㦂	時羊切。古常字。
𢟲	而欲切。古辱字。
怘	胡故切。護也。漏也。堅也。常也。安也。
戀	力絹切。慕也。
憼	居影切。敬也。
惑	戸國切。迷也。《說文》云：亂也。
忌	渠記切。畏也。惡也。
恚	於睡切。恨怒也。
忿	孚粉切。恨也。怒也。
怨	於願切。恨望也。恚也。
𢘈	古文怨。
怒	奴古切。《說文》云：恚也。
愬	蘇故切。譖也。又斯革切。驚皃。《說文》與訴同。
慇	於斤切。慇懃，憐皃。《說文》云：痛也。
懃	巨斤切。慇懃。
䉍	古限切。《說文》云：存也。或作蕄。又音萌。
悆	余庶切。豫也。悅也。
𢘋	他得切。差也。《說文》云：失常也。
忒	他得切。疑也。《說文》云：更也。
恥	敕理切。恥辱也。
惎	渠記切。敎也。《說文》云：毒也。
𢗏	古文惎。
忽	呼没切。輕也。忘也。
㤠	力結切。憂皃。
𢠜	蒲骨切。惽也。迷亂也。
急	居立切。迫切也。盡也。《說文》作㤂。褊也。
㤂	《說文》急。
憝	徒對切。惡也。怨也。
憞	同憝。
𢤂	力之切。恨也。一曰怠也。
𢛃	渠久切。怨𢛃也。
怠	徒改切。懈怠也。
恣	子利切。《說文》云：縱也。
慁	戸困切。患也。憂也。
㥵	同慁。
𢛆	何堅切。急也。
𢖫	魚旣切。怒也。
憋	裨列、匹列二切。急性也。
悶	莫頓切。懣也。
𢤕	戸界切。傾心也。果敢也。
忠	陟隆切。敬也。直也。
懇	口很切。悲也。誠也。信也。
戁	女板切。忌也。敬也。
惁	先歷切。憼也。憂也。
憗	魚覲切。《說文》：閒也。一曰說也。一曰且也。《左氏傳》曰：昊天不憗。
慈	疾之切。愛也。《左氏傳》曰：父慈子孝。
懬	口朗、苦謗二切。大也。寛也。
懭	同懬。
忞	莫巾切。自勉強也。
懕	於廉切。安也。靜也。
悹	古桓切。又公玩、公緩二切。悹悹，憂無吿也。
悺	同悹。
㦛	余吕切。《說文》曰：趣步㦛㦛也。又以諸切。謹敬皃。
𢗓	古文㦛。
怤	芳俱切。悅也。僖也。樂也。
㥯	衣近切。憂也。謹也。
愿	娛萬切。謹也。
𢥰	直由切。𢥰，箸也。
𢤉	同𢥰。見《說文》。
息	思力切。喘息也。
意	於記切。志也。思也。
惄	乃歷切。飢意也。憂也。
恁	如針切。信也。又如甚切。念也。
㦌	呼骨切。寢熟也。
𢘼	息廉切。利口也。
慝	他得切。惡也。
愨	空角切。謹也。愿也。誠也。志也。
惪	都勒切。《說文》曰：外得於人，内得於己。今通用德。
𢜖	古文惪。
應	於陵切。《說文》作應。當也。又於證切。
念	奴玷切。思也。
瘱	於計切。密也。疾也。靜也。
㤅	於代切。《說文》：惠也。今作愛。
慰	於貴切。安也。居也。問也。
𢟪	許氣切。息也。《說文》云：古文㤅。
𢡈	楚芮切。謹也。
慾	余玉切。貪也。
𢝔	初力切。古惻字。
憲	許建切。法也。誠也。制也。《說文》曰：敏也。
𢞩	同憲。
懋	莫候切。勉也。《書》曰：時惟懋哉。
𢘅	同懋。
憊	蒲拜切。病也。
慗	丑力切。從也。
𢘿	桑戈切。縣名。
𢜯	莫補切。
㤐	尺占切。不和皃。
𢟤	力之切。愁憂皃。又力置切。《說文》云：楚潁閒謂憂曰𢟤。
縣	戸涓切。挂也。本作縣。
惌	於元切。惌枉。又於阮切。
㤍	苦交切。㤍㤉，伏態。
𢝅	戸加切。㦄𢝅，難語。
㦄	莫芭切。㦄𢝅。
㤲	苦協切。《說文》曰：思皃。
𢚿	力本切。畽𢚿，行無廉隅。
愚	魚俱切。戇也。
想	息兩切。思也。
𢢣	古械切。古文解。
𢜨	私列切。不安皃。
悐	他歷切。勞也。《說文》與惕同。
𢞔	奴歷切。思也。愁也。或作愵。
𢛁	丁割切。驚也。
㦘	古的切。疾也。
恝	去計切。心事也。
㥣	㥣，𢞨，二同，胡桂切。
𢞨	㥣，𢞨，二同，胡桂切。
感	古坎切。傷也。
㣽	奴古切。恚也。
𢢧	市由切。譍也。
㤟	去勇切。疑也。
悥	奴店切。
忢	五故切。覺也。古文悟作𢛤。
慼	且的切。憂也。
𢣑	卑沔切。憂也。迫也。
憃	丑江、尸容二切。愚也。
憵	普狄切。急速也。
惷	充允切。擾動也。亂也。
𢣕	五代切。惶也。病也。騃也。
㦣	于例切。寐言也。
忥	許氣切。癡也。
忍	如軫切。含忍也。仁也。強也。
𢡃	於力切。度也。安也。仁也。《說文》：滿也。十萬曰𢡃。今作億。
𢙶	古顔切。私也。慢也。古姧字。
𢤖	直絳切。憨𢤖，兇頑皃。
戇	陟絳切。愚戇。
戅	同戇。
憙	許記切。樂也。
恩	烏痕切。惠也。
憩	去例切。安息也。
思	息兹切。願也。念也。深謀遠慮曰思。
恖	古文思。
慮	力據切。謀也。思也。
崽	子改、山皆二切。《方言》云：江湘之閒凡言是子曰崽。
㥸	眉殞切。傷也。痛也。古文愍。
惢	桑果切。又才累、才規二切。心疑也。
繠	如纍切。聚也。垂也。《左傳》曰：佩玉繠兮。注云：繠然，服飾備也。
言	魚鞬切。言辭也。我也。問也。《說文》云：直言曰言，論難曰語。
□	古文言。
𢍗	古文言。
語	魚巨切。言語也。說也。
譻	於耕切。《說文》曰：聲也。
謦	枯鼎切。欬聲也。
談	徒甘切。論言也。戲調也。
謂	禹沸切。信也。道也。《說文》曰：報也。
諒	力尚切。信也。相也。助也。
詵	所陳切。衆多也。《說文》曰：致言也。
請	且井、疾盈二切。問也。求也。乞也。又疾性切。
謁	於歇切。吿也。白也。
讖	楚䕃切。讖言也。《說文》曰：驗也。
許	虛語切。進也。聽也。從也。
諾	那各切。荅也。《說文》曰：譍也。
諸	至如切。非一也。皆言也。
譬	匹臂切。喻也。
詩	舒之切。《詩序》云：詩者，志之所之也，在心爲志，發言爲詩。
諷	方鳳切。諷誦也。譬喻也。
誦	徐用切。暗誦也。
讀	徒鹿切。讀誦也。
訓	許運切。敎訓也。誡也。
𧥥	吉文訓。
誨	呼繢切。敎示也。
譔	仕卷切。又此專切。專敎也。
謜	魚園切。徐語也。
詇	於竟、於仗二切。早知也。
詖	彼寄切。佞諂也。辯論也。慧也。
諄	之閏、之淳二切。佐也。可惡也。吿曉之熟也。
𧭺	同諄。
訰	之閏切。又之純切。亂也。
詻	魚格切。論訟也。敎令嚴也。
誾	魚巾切。《論語》曰：誾誾如也。誾誾，中正之皃。又和敬皃。
訔	同誾。
謨	莫胡切。《說文》曰：議謀也。
謩	同謨。
諮	子辭切。問也。謀也。
訪	孚望切。謀也。問也。《周書》曰：王訪于箕子。孔安國曰：問天道也。
詢	息遵切。咨也。
𧪂	同詢。
諏	子須切。問正事也。聚謀也。
訂	他丁、唐頂二切。平議也。
論	力昆、力困二切。思理也。議也。
誎	且録切。從也。
議	魚寄切。法有八議也。謀也。語也。
詳	似良切。審也。論也。諟也。又音羊。詐也。
諦	都計切。審也。
識	詩力切。識認也。《說文》云：常也。一曰知也。
訊	思進切。問也。辭也。
𧨼	古文訊。
䚮	如陵切。厚也。就也。重也。
謹	居隱切。敬也。愼也。
諶	恃林切。信也。誠也。
訦	時林、市荏二切。信也。亦與諶同。
誠	是征切。審也。信也。敬也。
信	思刃切。明也。敬也。《論語》曰：信近於義，言可復也。
䚱	古文信。又作㐰。
誡	居拜切。警也。命也。吿也。
譣	虛儉、息廉二切。問也。詖也。
誥	古到切。《爾雅》云：誥，吿也。
詧	楚黠切。《說文》曰：言微親詧。
誓	時丗切。命也。謹也。《說文》曰：約束也。
詁	姑五切。訓故言也。
謄	達曾切。傳也。
譪	於害切。止也。臣盡力也。
詥	胡荅切。諧也。
証	之盛切。諫也。
諗	尸枕切。念也。吿也。
諫	柯鴈切。正也。閒也。更也。
課	枯過切。議也。試也。又苦訛切。
䚻	與周切。從也。
詮	七全切。具也。治亂之體也。
訢	許殷切。樂也。喜也。
諧	胡階切。和也。合也。調也。偶也。或作龤。
計	居詣切。會也。筭也。課也。
調	徒聊切。和合也。又大弔切。選調也。又度也。求也。
話	胡卦切。善言也。調也。
䛡	同話。
譮	許界切。怒聲。《說文》云：籀文䛡。
諈	竹恚切。託也。《爾雅》曰：諈諉，累也。
諉	女恚切。諈諉。
警	居影切。戒也。敕也。
誼	宜寄切。理也。人所宜也。
謐	莫橘切。靜也。
謙	苦嫌切。輕也。讓也。敬也。
詡	虛甫切。普也。大也。徧也。人語也。
諓	疾箭、疾翦二切。巧言也。
𧩪	且送切。𧩪詷，言急。
詷	徒貢切。𧩪詷。又共同也。
譞	呼縁切。慧也。
諰	思理切。思之意也。
設	尸熱切。置也。合也。陳也。
䜋	胡退切。中止也。譯也。
託	他各切。寄也。依憑也。
譽	余怒切。稱也。聲美也。又音余。
記	居意切。録也。識也。
謝	詞夜切。辭也。去也。
𧬄	《說文》謝。
謠	與招切。獨歌也。徒歌曰謠。
訖	居迄切。畢也。止也。
謳	於侯切。喜也。齊歌也。
諍	側迸切。諫諍也。止也。
詠	爲命切。長言也。歌也。亦作咏。
諺	魚建切。傳言也。
𧦝	火吳切。喚也。
訝	魚嫁切。《說文》曰：相迎也。與迓同。
詣	魚計切。往也。到也。至也。
訒	而振切。難也。鈍也。
講	古項切。論也。習也。
訥	奴骨切。遟鈍也。言難也。
謯	子斜切。𧨹也。又側雅切。謯訝，訶皃。
讎	視周切。匹也。對也。《詩》曰：無言不讎。讎，用也。
𧧹	下啓切。待也。
諐	袪言切。過失也。籀文愆字。俗作𠍴。
譥	古弔切。大呼也。又痛呼也。
謍	余瓊切。往來皃。又小聲也。
譊	女交切。爭也。恚呼也。
譟	桑到切。羣呼煩擾也。
䛕	與珠切。諂也。
謲	千紺切。《說文》曰：相怒使也。
讇	丑冉切。佞也。
諂	同讇。
謷	五勞、五交二切。不肖人也。一曰哭不止，悲聲謷謷也。
諼	許園切。忘也。詐也。
訹	思聿切。誘也。
詑	湯何切。又達可切。詑，謾而不疑。兖州人謂欺曰詑。俗作𧦭。
謘	直梨、直利二切。語諄謘也。
謾	莫般、馬諫二切。欺也。
謺	之涉切。拾也。
𧧻	仕亞切。蹔語也。
謰	力前切。謰謂繁拏也。
謱	洛由切。謂謱㘓哰也。
詒	與司切。《說文》曰：相欺詒也。一曰遺也。
謵	叱涉、丑涉二切。謵讋，言不正也。
譺	魚記、五界二切。欺也。啁調也。
誑	俱放切。惑也。欺也。
𧬮	古罵切。欺也。
譖	莊賃切。讒也。《說文》曰：愬也。
訕	所晏切。毀語也。
譏	居依切。嫌也。《說文》曰：誹也。
誣	武虞切。欺罔也。
誹	甫尾切。誹謗也。
謗	補浪切。毀也。誹也。對他人道其惡也。
譸	竹尤切。譸，張誑也。
詶	時遊切。詶荅也。《說文》職又切。詛也。
訄	去牛、渠牛二切。迫也。
詛	側助切。《周禮》注云：盟詛，主於要誓。大事曰盟，小事曰詛。
䛆	丈又切。祝也。
誤	牛故切。謬也。
誃	舒紙切。又直移切。離也。
謻	同誃。
誖	補潰、步没二切。亂也。逆也。
𢨋	同誖。
䜌	力官、力全二切。亂也。理也。不絶也。
詿	古賣切。誤也。
誒	虛宜切。可惡之辭也。
譆	許其切。懼聲也。敕也。悲恨之聲也。
詯	胡内切。膽氣滿聲，在人上也。又胡巿切。
謧	力支、力泥二切。欺慢之言也。
訿	子爾切。不善皃也。不思稱其上也。又毀也。
訾	同訿。
詍	餘丗切。多言也。
䛖	同詍。
䛬	道刀切。往來言也。又小兒未能正語也。
䛌	同䛬。
詜	他刀切。詜䛬。言不節也。
䜉	丑脂、丑利二切。不知也。
誺	同䜉。又力代切。誤也。
䜚	達合切。䜚誻，語相及。
誻	徒合切。䜚誻，妄語也。
訮	呼田切。訶也。又五閑切。訟也。
讗	胡麥切。疾言皃。
訇	呼宏切。駭言聲也。又郷名。
𧥻	籀文訇。
諞	步連、符善二切。巧佞之言也。
𧥣	空後切。《說文》曰：扣也。
誽	女佳切。詀誽，言不正。
詀	陟咸切。多言也。又知陷、尺占二切。
譄	子恒切。加也。
詄	徒結切。忘也。天門開詄蕩也。
諅	渠記切。忌也。《書》曰：上不諅于凶德。
譀	戸濫切。《說文》曰：誕也。又火鑑切。叫譀，怒也。
𧧴	同譀。
䜕	火界切。譀䜕，諍罵怒皃。又音邁。
𧮚	同䜕。
訌	胡東切。敗也。潰也。諍訟相陷入之言也。
誕	徒旱、徒旦二切。大也。天子生曰降誕。
這	籀文誕。
謔	虛虐切。喜樂也。
𧬨	呼會切。聲也。
讙	虛元、呼丸二切。讙嚻之聲。
諠	虛𡋡切。諠譁。
譁	呼𤓰切。諠譁。
𧪮	同譁。
諣	呼卦切。疾言也。
𧮓	徒回切。譟也。
訆	公弔切。妄言也。
𧭹	符眞切。多言。
誂	徒了切。弄也。《說文》曰：相呼誘也。
譌	五戈切。化也。僞也。動也。妖言曰譌。
訛	同譌。
謈	蒲剥切。《說文》曰：大呼自勉也。
𧧢	虛光、呼晃二切。夢言也。
訬	楚交切。擾也。健也。疾也。
謬	靡幼切。誤也。亂也。詐也。
諆	居疑切。謀也。欺也。又去其切。
誋	渠記切。禁也。吿也。誡也。
譎	公穴切。詐也。譎諫依違，不直言也。
訏	況俱切。大也。張口鳴也。
𧪰	子邪切。咨也。憂嘆辭也。
𧪘	同𧪰。
讋	章葉切。言不止也。
𧮩	同讋。
䜐	虛規切。言相毀。
詾	詡恭切。訟也。
𧧗	𧧗，同詾。
訩	訩，同詾。
訟	似縱切。爭訟也。
𧧡	古文訟。
謓	昌仁切。怒也。恚也。今作嗔。
讘	之涉切。多言也。
䜆	同讘。
䛗	之耳切。訐也。
訐	居謁切。攻人之隂私也。
訴	蘇故切。訟也。吿訴冤枉也。《論語》曰：公伯尞訴子路。亦作愬。
𧪜	同訴。
譴	詰戰切。謫問也。責也。
謫	知革切。咎也。罪也。過也。怒也。
訶	呼多切。怒也。大言而怒也。
諯	尺絹、至縁二切。𢿙也。又相讓也。
誚	才妙切。責也。
讓	如尚切。責讓。又謙讓。《書》曰：允恭克讓。
謕	息移切。諒也。𢿙諫也。
誶	息醉切。言也。問也。罵也。讓也。
詰	溪吉切。治也。譴也。問罪也。
𧫢	勿放切。相責也。
䛄	於万、於阮二切。慰也。從也。亦作婉。
詭	惧毀切。欺也。責也。怪也。謾也。
證	諸孕切。證，驗也。《論語》曰：其父攘羊而子證之。
𧮑	徒盍切。𧮑，嗑言也。
詘	丘物切。枉曲也。
誳	同詘。
詗	呼政、火迥二切。知處吿言之也。
𧭦	呼縣切。流言也。有所求也。
詆	都禮切。訶也。法也。呰也。
誰	是推切。何也。不知其名也。
諽	柯核切。《說文》云：飾也。一曰更也。或作愅。
讕	落干、力但二切。誣言相加被也。
譋	同讕。
診	除刃、之忍二切。視也。驗也。
𧦽	同診。俗。
誅	知俞切。責也。殺也。罰也。討也。
討	他倒切。治也。誅也。去也。
讄	力水切。禱也。累功德以求福也。
𧮢	同讄。
諡	時志切。諡之言烈也。《說文》曰：行之跡也。
𧨦	同諡。
謚	伊昔切。𥬇皃。又呼狄切。
誄	力水切。累也。《周禮》：大祝作六辭，六曰誄。《禮記》曰：賤不誄貴。
諱	許貴切。隱也。避也。忌也。
訧	有求切。過也。
謑	胡啓切。謑詬，恥辱。
𧫟	同謑。
詬	許遘、胡遘二切。罵也。恥辱也。
訽	同詬。
該	古來切。盛也。皆也。《說文》曰：軍中約也。
諜	徒頰切。伺也。
諲	之神切。敬也。
詔	諸曜切。吿也。敎也。道也。
誘	余手切。誘引也。進也。相勸動也。
䛻	同誘。亦作㕗。
𧪦	他盍切。𧪦𧪞，多言也。
𧪞	胡臘切。靜也。又古盍切。多言也。
謖	山六切。起皃。
註	之喻、竹喻二切。䟽也。解也。
䛳	於劒切。匿也。言輕也。
諑	猪角切。訴也。責也。
譠	他丹切。譠謾，欺也。慢言也。
𧫦	於題切。是也。發聲也。
謇	居展切。難也。吃也。
𧮎	同謇。
𧪤	同謇。
讃	子旦切。解也。哀也。發揚美德也。
諻	呼横切。音也。
譚	徒耽切。大也。著也。誕也。
謏	蘇口切。小也。又思了切。亦作𧩮。
詅	力丁切。衒也。
謌	葛羅切。長言也。亦作歌。
讜	丁朗切。直言也。善言也。
譡	丁浪切。言中也。
譼	古銜、古陷二切。視也。臨下見也。
𧫣	先斛切。言疾。古文速。
訡	魚金切。呻也。或爲吟。
𧪠	自栗切。毒苦也。又作愱。
䛭	許孟切。瞋語也。又下孟切。
譝	視陵切。譽也。
讑	羊照切。誤言也。
評	皮柄切。平言也。又音平。
䛅	呼甲切。多言也。或作嗑。
諊	居六切。諊窮也。治罪也。
誯	初障切。導也。發歌句也。亦作唱。
𧨃	呼歷切。私訟也。恨也。内侮也。亦作䦧。
訞	於嬌切。災也。又巧言皃。
𧨶	《說文》訞同。
䛟	古協切。妄語也。
謉	居位切。慙恥也。與媿同。
䜜	以醉切。恨言也。
詎	其吕、渠據二切。止也。至也。格也。
𧬰	許亮切。不久也。
詝	知與切。智也。
讆	爲劌切。夢言不譓也。
𧧺	必奚切。誤也。謬也。
諤	五各切。正直之言也。
䛿	公核切。智慧也。
讞	魚烈、牛箭二切。獄也。《說文》作𤅊。議辠也。
詨	許敎切。大噑也。呼也。喚也。又呼交切。
譿	胡桂切。材智也。察也。
譓	同譿。
訃	芳付切。吿喪也。又至也。
譵	直類切。怨也。或作懟。
𧫤	卑密切。止行也。本作䟆、蹕。
譈	徒對切。怨也。惡也。又作憝。
謮	側革切。怒也。讓也。
䛎	呼決切。怒呵也。
誔	達鼎切。詭言也。
䜃	丁回切。謫也。
𧨹	力足切。謯也。
𧧷	居宥切。《文字音義》云：止也。禁也。助也。
諳	烏含切。記也。知也。誦也。大聲也。或作喑。
𧫧	同諳。
譫	之閻切。多言也。
譩	於煕切。不平之聲也。恨辭也。作噫同。
䜈	楚交切。代人說也。與勦同。
諵	女函切。語聲也。
䛠	丁逅切。䛠譳，詀誽也。作㛒同。
譳	奴豆切。䛠譳。
𧫚	大計切。𧬇𧫚，審諦。
𧬇	於計切。𧬇𧫚。
䚴	魚刮切。怒也。訶也。
𧪡	昌脂切。訶怒也。
詆	他狄切。詆䛢，狡猾也。又音底。訶也。
䛢	他鹿切。詆䛢。
䜒	於報切。語也。
譑	居夭切。多言也。
誀	如志切。誘也。
謣	羽俱切。妄言也。
䚹	匹示切。具也。今作庀。
䚳	之豉切。何爲不知也。快也。
譍	於甑切。譍對也。
訠	式忍切。況也。或作矧。
諀	匹爾切。訾也。
訵	丑利切。隂知也。
𧥺	居俊切。欺也。
𧩧	達各切。欺也。
訜	筆云切。人不知。
䛥	呼乞切。語聲。
譜	布魯切。屬也。牒也。布列見其事也。
訑	弋支切。訑訑，自得也。
謶	之藥切。讁也。
譒	補過切。敷也。謠也。
詫	丑嫁切。誇也。
𧩫	同詫。
訅	渠留切。安也。謀也。
䜅	以隹、十惟二切。就也。
訋	都叫切。挐也。
詼	口回切。調戲也。
謟	他勞切。疑也。
𧫙	渠竟切。強爭也。逐也。古文競。
𧩹	尺支切。多言。
訞	他前切。訶也。
譙	慈焦切。國名。
謀	莫浮切。謀計也。
䛲	彌連切。欺也。
䜏	土禾切。慧也。
誇	口𤓰切。逞也。
𧥢	古文誇。
諴	胡讒切。和也。
誙	口莖切。捔也。
䛘	女林切。多言。
𧬭	古蛙、五乖二切。不正。又嬾也。
讒	士銜切。佞也。
誴	殂冬切。謀也。
𧬧	宅江切。質也。
𧦞	普布切。諫也。
𧥱	附夫切。詞也。
諃	丑林切。善言。
䛝	奴刀切。喜也。謎也。
𧨀	蘇戈切。佞也。動也。
𧬜	息移切。諒也。
詴	烏回切。呼人也。又戸罪切。
𧦦	如詹切。多言。
䛏	奴奚切。呼人也。
䛣	匹丁切。言也。
𧦟	方凡切。言急也。
訸	胡戈切。平也。
𧩬	宜巾切。頑也。
𧪚	五駭切。謹也。
𧧔	陟由切。多言也。
謅	初卯切。弄人言。
諝	相吕切。才智之稱也。
說	始悅切。言也。釋也。又音稅。談說也。又余輟切。懌也。
謞	火角、火各二切。讒慝也。
譯	餘石切。傳言也。
𧧌	疾歷切。靜也。
䚵	他口切。䚵誘。
䛞	何滿切。多言也。
䛇	以喘切。𥬇皃。又善言。
譭	許委切。謗也。怒言也。
訨	諸是切。詐也。
𧥛	去偃切。𧥛𧥜，脣急皃。
𧥜	魚鄢切。𧥛𧥜。
讉	以隹切。譯惡言也。
誢	乎典切。諍語也。
譇	知加切。譇拏，羞窮也。怒也。
詉	女加切。譇詉，言不可解也。
詃	古犬切。誘也。
誷	無紡切。誣也。
䛰	戸衮切。謀䛰也。
𧩼	丑利切。𥬇也。
𧨰	之勢切。語不正。
諢	五困切。弄言。
詪	古恨、古很二切。難語兒。又乎典切。
𧫾	子就切。臾也。
䜗	火禁切。䜗𧥸，怒言也。
𧥸	干禁切。䜗𧥸。
䚿	同𧥸。啼不止也。
𧥴	魚向切。止也。
𧩨	胡遘切。言皃。
𧬱	火个切。譀𧬱。
𧪨	莫駕切。多言。
𧥮	胡故切。誌也。認也。
詐	之訝切。詐僞。
𧭠	司夜切。話𧭠。
諎	七个切。䜆也。
䛍	府味切。多言。
䛾	先護切。諳䛾。
䚸	胡介切。善也。
𧧒	七賜切。𢿙諫也。
𧧐	七賜切。謀也。
認	而振、而證二切。識認也。
誌	之吏切。記誌也。
謎	米閉切。隱言也。
諕	火訝切。誑也。
𧬵	同諕。
𧫗	初稼切。異言。
誏	郎宕切。閑言。亦與朗同。
讌	烏見切。讌設也。
𧬁	胡到切。相欺也。
誆	巨妄切。狂言也。
誜	所化切。俊言。
詺	名𦖳切。詺譡也。
𧩤	火内切。休市。與詯同。
譅	色立切。言甚多也。
𧬃	同譅。
詋	職救切。詋咀也。
𧧋	力制切。言美也。
護	胡故切。救護也。
訉	扶泛切。多言。
訣	古穴切。死別也。
𧧸	兵列切。分契也。
諿	七入切。和也。
𧬈	許及切。疾言也。
𧮞	許縛切。妄言也。
𧩦	居力切。訥言也。
誟	許交切。叫呼也。
䛚	力約切。歎美言也。
𧦪	扶件切。俗辯字。
諹	與章切。譽也。讙也。又余亮切。
䛛	戸對切。胡市也。
𧬊	蘇奚切。聲振也。呻也。
誐	五歌切。吟也。又牛可切。
諭	楊樹切。譬諭也。又他口切。諭誘也。
諟	承紙切。審也。諦也。
誧	滂古切。大言。又匹布切。謀也。
䛩	烏古切。相毀皃。
䚷	於禮切。譍聲。
試	始志切。甞也。用也。
謼	荒烏切。大叫也。
䛮	巨久切。毀也。
𡽜	俄寒切。山形出皃。又人名。
誗	直嚴切。言利美也。
謋	虎伯切。謋然。亦作諕。
誩	虔仰切。競言也。
譱	是闡切。大也。《說文》曰：吉也。
𦎍	同譱。今作善。
𧫘	渠慶切。彊語也。一曰逐也。
競	同𧫘。
讟	徒木切。謗讟。《說文》曰：痛怨也。《左氏傳》曰：民無怨讟。
譶	徒荅切。疾言也。
曰	禹月切。言辭也。語端也。
𣆩	楚革切。吿也。
𣌧	籀文𣆩。
曷	何葛切。何也。逐也。盍也。《爾雅》曰：止也。
朁	且感切。曾也。發語辭也。又音潛。
沓	徒荅切。重疊也。多言也。合也。又縣名。
𣍘	昨勞切。共也。輩也。羣也。《說文》曰：獄之兩𣍘也。
曹	同𣍘。今文。
𣍆	乃經、乃定二切。吿也。
暹	思廉切。進也。長也。
曶	呼没切。出氣詞也。
⿱の曰	同曶。見《說文》。
乃	奴改切。大也。往也。《說文》曰：曳離之難也。
𠄎	古文乃。
𠄕	籀文乃。
𨒿	亦與乃同。
𠧱	如乗切。往也。《說文》曰：驚聲也。
𠨅	古文𠧱。
辸	同𠨅。
𠧴	以周切。《說文》曰：气行皃。
丂	苦道切。《說文》曰：气欲舒出，丂上礙於一也。古文以爲亏字。又以爲巧字。
𦥚	普經切。《說文》曰：亟詞也。或曰𦥚，俠也。三輔謂輕財者爲𦥚。《爾雅》曰：𦥚夆，掣曳也。謂牽拕也。
寧	奴庭切。願詞也。
𠀀	呼多切。反丂也。
可	口我切。肯也。
奇	竭羈切。異也。又居儀切。不偶也。
哿	公可切。嘉也。《說文》曰：可也。
哥	古何切。《說文》曰：聲也。古文以爲謌字。
兮	胡雞切。兮，語所稽也。
𠣤	先尹切。驚詞也。
羲	虛奇切。羲和氏。《說文》曰：气也。
𠀒	戸枯切。《說文》曰：語之餘也。
乎	同𠀒。今文。
号	胡到切。号令也。召也。太祝掌辨六号。
號	胡髙切。哭痛聲也。亦同号。
亐	禹俱切。於也。曰也。歎也。
于	同亐。今文。
虧	去爲切。毀壞也。《說文》曰：气損也。俗作𧇊。
粤	有月切。《說文》曰：于也。審愼之詞者。
𠀒	皮并切。成也。正也。齊等也。和也。易也。直也。舒也。均也。
平	同𠀒。今文。
𠀭	古文平。
云	于君切。言云也。《說文》曰：古文雲字。
□	古文云。
霒	於今切。《說文》曰：雲覆日也。今作隂。
侌	古文霒。
音	於今切。《說文》曰：聲也。生於心有節於外謂之音。宫、商、角、徴、羽，聲也。絲、竹、金、石、匏、土、革、木，音也。
響	虛兩切。應聲也。
韽	於林、於南二切。聲小不成也。
韶	視招切。繼也。紹也。舜樂名也。
竟	几慶切。終也。
章	諸羊切。章，句也。又明也。采也。《書》曰：天命有德，五服五章哉。
韸	薄公切。和也。鼓聲也。
韹	胡觥切。樂聲也。
䪩	牛金切。呻䪩也。與吟同。
䪧	除奇切。黃帝樂名。亦作池。
頀	胡故切。湯樂名。亦作濩。
韺	於迎切。帝嚳樂名六韺。亦作英。
䪫	駭耕切。䪫，刑也。顓頊樂名五䪫。亦作莖。
韴	才帀切。斷聲。
䪯	乙塋切。聲也。
韻	爲鎭切。聲音和曰韻。
告	公号切。語也。請吿也。《說文》曰：牛觸人，角著横木，所以吿人也。又公篤切。《易》曰：初筮吿。
嚳	口篤切。髙辛氏爲嚳也。《說文》曰：急吿之甚也。
凵	口范切。張口也。象形。
吅	火𡋡切。囂也。驚呼也。與讙通。
𤕦	女耕切。《說文》云：亂也。一曰窒穰。
𤕧	籀文𤕦。
𠹣	古文𤕦。
嚴	魚杴切。威也。畏也。敬也。
𡅾	古文嚴。
哭	口木切。哀之發聲。
喌	支六切。呼雞聲。
咢	魚各切。驚咢也。
㖾	《說文》咢。
單	丁安切。大也。一也。隻也。
𠹈	乃多切。除疫也。與儺同。
𠽺	魚巾切。頑語聲。古嚚字。
𠽸	許驕切。聲也。或囂字。
喪	思浪、思唐二切。亡也。
𠸶	《說文》喪。
品	披錦切。齊也。官品也。《說文》曰：衆庶也。
𠻖	蘇丁切。𠻖辰也。今作星。
喦	女涉切。曳喦，爭言也。
𠻝	所金切。星名。又七耽切。今作參。
喿	先到切。鳥羣鳴也。又七消切。臿屬。今作鐰。
𡂟	部巧切。𡂟地也。鈍刀也。
𣜣	才心切。掘地也。臿屬也。亦作鈂。
龠	余酌切。樂之所管三孔，以和衆聲也。《詩》云：左手執龠。今作籥。
䶴	充垂、充瑞二切。樂人以吹管中氣。今作吹。
䶵	直離切。或箎字。
龢	胡戈切。䶴音龢。今作和。
龤	胡皆切。《說文》曰：樂和龤。今作諧。
龣	盧谷切。東方音也。樂器之聲。今作角。
𪛕	思條切。𪛕韶。今作簫。
𪛋	充尚切。導也。先也。今作唱。
𠕋	楚責切。立也。𥳑也。《說文》曰：符命也；諸侯進受於王也，象其札，一長一短，中有二編之形。
𥬰	古文𠕋。
嗣	似利切。嗣，續也，繼也，習也。
扁	補淺切。署門戸之文也。又音篇。音辮。
𩆚	力丁切。空也。
㗊	壯立切。衆口也。
嚚	彦陳切。語聲也。又愚也。《書》曰：父頑母嚚。
𡅚	古文嚚。
囂	許朝切。喧譁也。又五髙切。
𡅻	荒贯切。呼也。與喚同。
嘂	古弔切。大呼也。髙聲也。
𡂤	思唐切。亡也。古喪字。
器	袪記切。《說文》曰：皿也。象器之口，犬所以守之。
噐	同器。俗。
𡅱	荒旦切。呼也。或喚字。
噩	魚各切。驚也。
只	之移、之尒二切。《說文》曰：語已辭也，从口，象气下引之形。
𠷓	呼丁切。聲也。
㕯	奴没切。又女滑、如劣二切。下聲也。言不出口也。
矞	余出切。出也。又況出切。飛皃也。
商	舒羊切。五音，金音也。
𥫐	籀文商。
𡃬	古文商。
𠹧	古文商。
欠	丘劒切。張口氣悟也。
欽	去金切。敬也。《說文》曰：欠皃。
㱍	力丸切。欠皃。一曰不解理。
欨	泥娱、吁禹二切。吹欨。又𥬇意也。
歑	虎胡切。出氣息也。出曰歑，入曰哈。或呼字。
㰲	火麥、於六二切。吹氣也。
歟	羊於切。語末辭。
欯	火一切。喜也。
𣣲	欣業切。翕氣也。
𣤶	子合、才六二切。嗚𣤶也。亦作噈。又爼敢切。菖蒲，𦵔也。
歂	視專、視兖二切。口氣引也。
歕	普門、普悶二切。歕氣也。口含物歕散也。
㰟	居乞切。幸也，口不便也。亦作吃。
歇	虛謁切。竭也，臭味消息散也。
歡	呼官切。喜樂也。
𣢑	許之切。戲𥬇皃。
欣	虛殷切。喜也。
𣢇	呼來切。𥬇不壞顔也。
款	口緩切。誠也，叩也。俗作欵。
歀	同款。
欻	呼物切。忽也。
欲	余燭切。貪也。願也。邪媱也。
歌	古何切。詠聲也。與謌同。
𣢺	呼南切。含𥬇也。貪欲也。
欦	呼恬切。義同𣢺。
㰹	同欦。
歋	以離切。人相𥬇也。相歋歈也。
𣣢	同歋。
歊	呼驕切。歊歊，氣出皃。
𣣳	餘饒切。氣出皃。
𣤍	同𣣳。
歗	穌弔切。蹙口而出聲。
㰻	欣疑切。卒喜也。
歎	他旦切。吟也。歎美也。
𣥁	同歎。
㰣	子移、子賜二切。歐也，嚘也，嗟歎也。
欸	烏來切。歎也，呰也，一曰恚聲。
歔	欣居切。歔欷也。又啼皃。
欷	欣衣、欣旣二切。悲也。泣餘聲也。
歜	尺燭切。怒氣也。
𣣸	余九切。言意也。
㰾	公的、公弔二切。所歌也。
㵣	可達切。欲飮也。今作渴。
㱇	所力切。悲意。
𣤹	子妙切。盡酒也。亦作釂。
䌠	呼兼、公廉、公函三切。堅持意，口閉也。
㰮	時忍切。指而𥬇也。
𣤿	公温切。𣤿干，不可知也。
𧥊	同𣤿。
䯉	於骨切。咽中氣甚不利也。
歃	所洽切。歃血也。
欶	所角切。吮也。
歁	口感切。食不滿也。
欿	口感、口含二切。貪惏曰欿。
欱	呼合切。歠也。
歉	口簟切。恨不出也，食不飽也。
欭	於利切。聲不平。
歐	於口切。吐也。
歍	屋徒切。口相就也。
欬	口載切。上欶也。
𣤢	呼狄切。《說文》曰：且唾聲。一曰小𥬇也。
歙	呼及、尸葉二切。縮鼻也。又縣名。
㰶	平表、於姤二切。歐吐也。《說文》其久切，蹴鼻也。
𣣜	於纠切。愁皃。
欪	丑律切。訶也。
次	且吏切。敘也，近也。
㱂	苦岡切。飢虛也。
欺	去其切。欺妄也。
歆	羲今切。歆羨也，貪也。
欥	由律切。詮辭也。
歛	呼濫、呼甘二切。欲也。
弞	式忍切。𥬇不壞顔也。又音引。
歈	大侯切。歌也。又羊朱切。
㰥	呼丗切。欨㰥，𥬇意也。
㰳	於雅切。欭㰳，驢鳴。
㰰	呼洽切。㰰㰨，氣逆也。
㰨	呼飢切。㰰㰨。
㱄	呼勒切。欬也。
㰦	丘庶切。欠㰦，張口也。
㰤	丘暇切。大張口𥬇也。
㰯	妨走、他豆二切。㰯，唾也。
歖	虛紀切。樂也。
欮	居月切。掘也。
㰪	於佳切。㰪聲。又居攜切。
𣢲	丘凡切。多智也。
𣣤	呼昆切。不可知也。
歄	古蛙切。歄𣢉猶歄𡛖也。
𣢉	五𤓰切。歄𣢉。
𣢁	許脂切。呻吟也。
𣢍	同𣢁。
𣢘	舒臣切。𣢘吟也。亦作呻。
𣪳	許角切。嘔吐也。
㰫	恥南切。欣也。惏也。
欹	於宜切。欹歟，歎辭。
㱊	於牛切。逆氣也。
㰽	於建切。大呼用力也。怒腹也。或作躽。
㰬	息均切。信也，又逆氣也。
㰭	虛娱切。喜樂也。
𣢐	去斤切，又口孕切。嚏也。
欴	來當切。欴㰠，貪皃。
㰠	火郎切。欴㰠。
𣢒	羊朱切。𣢒𣢒，呼犬聲。
𣢧	同𣢒。
𣣟	客加切。出氣也。
㰢	口莖切。咳也。
𣣿	徒來切。欯。
𣣷	尺脂切。𥬇也。
㰿	呼兮切。歎息也。
𣢟	戸甘切。沅湘人言也。
𣤱	助咸切。𥬇也。
歅	一辛切。人名方歅，能相馬者。
㰧	許來切。飮。
𣣵	胡沼切。出氣也。
𣢨	烏口切。吐也。
𣤵	於郢切。怒氣也。
㱃	一錦切。古文飮。
㰴	普口切。不語受。
𣢪	居委切。疲極也。
㰝	余耳切。欬。
𣣈	丁鍊切。呻也。
𣣣	同𣣈。
欳	口怪切。太息也。
㱁	思萃切。問也。
𣢝	詡政切。含𥬇皃。
𣣞	五困切。又奇逆切。
𣣓	去劒切。古文欠。
㰡	呼介切。急氣皃。
𣢼	秦力切。汁錯喉。
𣤨	於伯、胡陌二切。吐聲。
歠	昌悅切，又甞悅切。大欱也。
𣣉	許狄切。出鼻涕。
㰼	苦協切。欲也。
𣣎	余六切。驚辭也。
𣤩	丑歷切。痛也。又知力切。
㰵	子律切。吮也。
𣢞	年支切，又匹婢切。
欰	私律切。鳴也。
𣢠	毗必切。吹也。
𣢯	古勿切。飮聲。
𣢊	許勿、虛記二切。急怒聲也。
欫	輕歷切。吹聲也。
𣢰	子六切。欻悲皃。
𣤡	於六切。愁皃。
赥	許迪切。𥬇皃。
𣣹	火盍切。𣣹啜。
𣣝	秦力切。錯喉。
㱌	於業切。
歏	去斳、丘云二切。氣盛也。
食	是力切。飯食。《說文》曰：一米也。
𩚁	《說文》食。
饙	甫云切。半蒸飯。
𩞳	同饙。
餴	同饙。
餾	力救切。飯氣蒸也。
𩛢	思流切。饙也。
𩝧	同𩛢。
飪	如甚切。大熟也。
餁	同飪。
饔	於恭切。熟食也。
飴	翼之切。餳也。
𩞫	同飴。
𩛛	籀文飴。
䬮	古文飴。
饊	先但切。饊飯。《說文》曰：熬稻粻䅣也。
𩛿	徒當切。飴和饊也。
餅	卑井切。麪餈也。
餱	胡溝切。乾食也。
饘	之延切。糜也。
𩜾	同饘。
餥	甫鬼切。《說文》曰：餱也，陳楚之閒相謁食麥飯曰餥。又甫違切。
饎	充志切。酒食也，黍稷也。
𩜮	同饎。
𩟪	子旦切。以羮澆飯也。
䬤	古文𩟪。
養	餘掌切。育也。守也。樂也。畜也。長也。又弋尚切，供養也。
𩚖	女久切。雜飯也。
飯	扶晚切。䬸飯也。又符萬切。食也。
𩚳	同飯。俗。
飰	同飯。俗。
𩞧	式掌切。晝食也。
𩞃	同𩞧。
餔	補胡切。日加申時食也。亦作脯、𥂈。
䭑	力冉切。《說文》云：饑也。一曰廉絜也。
饁	爲輒切。餉田食。
饟	式尚、式章二切。饋食也。
餉	式亮切。饋也。
饛	莫東切。《說文》曰：盛器滿皃。《詩》曰：有饛簋飧。
饗	許掌切。設盛禮以飯賔也。
飵	在各、族故二切。楚人相謁食麥曰飵。
䬯	女兼切。相謁而食麥曰䬯。
䭡	於寸、於恨二切。食欲飽也。
䭓	五恨、五寸二切。饐也。
餫	于問切。野饋曰餫也。
餬	戸吾切。寄食也。或作糊、䊀。
𩚩	同餬。
飶	蒲結、蒲必二切。食香也。
飽	補狡切。飽滿也。
𩜿	古文飽。
𩜕	古文飽。
䬼	於縣切。猒也。
饒	如燒切。多也。飽也。豐也。厚也。餘也。
餘	與居切。殘也。饒也。非也。皆也。
餀	呼帶切。食臭也。
䭒	胥弋切。氣息也。
餞	自翦切。送也。
館	古換切。客舎也。逆旅名。
饕	敕髙切。貪財也。
𩞂	籀文饕。
飻	他結切。貪食也。
餮	同飻。
饐	於利切。饐餲，臭味變。
䬥	古文饐。
餲	於利、於介二切。飯臭也。
饑	紀衣切。穀不熟也。
饉	奇振切。蔬不熟也。
飢	几夷切。餓也。
𩚮	古文飢。
餓	五賀切。飢也。
餟	張芮切。祭酹也。餽也。亦作醊。
䬽	始銳切。小餟也。又力外切。
䭨	同䬽。
䬴	莫達切。食馬穀。
𩜁	力甑、力蒸二切。馬食穀多，氣流四下也。
飤	夕恣切。食也。
飼	同飤。
餗	思穀切。鼎實也。
餤	弋廉、徒甘二切。進也。
餌	如至切。食也。餅也。餻也。
䭐	餘障切。餌也。
䭕	子敢切。無味也。又慙濫切。
𩚹	力丁切。餌也。
餣	於劫切。餈也。
飩	徒昆切。餛飩也。
餛	戸昆切。餛飩。
餭	戸光切。乾飴也。
餦	豬良切。餌曰餦餭。
䬵	古來切。飴曰䬵𩜌。
𩜌	於勿、於月二切。䭉也。飴和豆也。亦作𧯡。
𩚴	同𩜌。
䭉	思累、弋累二切。豆屑雜糖也。
餹	徒當切。餹䬾，餌也。
䬾	徒兮切。餹䬾。
𩟊	女江切。䭢𩟊，強食也。
䭢	奴耕切。内充實。
𩜰	普力切。飽也。
餄	公洽切。餌也。
餼	虛氣切。饋餉也。
䬧	五丸切。餌也。
䬫	徒奚切。䬫餬也。
䭘	乙景切。飽滿也。
䭊	同䭘。
䬷	尸野切。䬼飫也。
𩜉	同䬷。
餪	奴管切。餽女也。
䭈	記言切。粥也。
飦	同䭈。
䬬	於仰切。一飽也。
𩟕	蒲突切。𩟕饇。
餋	金媛切。祭也。
䭞	余石切。祭之明日，又祭曰䭞。
䭖	之庶切。豕食也。
𩟓	胡郭切。無味也。
飷	子也切。無味也。
䭤	去善切。噍也。乾麵餅。
𩚷	力拾切。糝也。《說文》云：古文粒。
𩟋	視豔切。亦贍也。
䭙	子荏切。或作䐶、䤐。
餂	達兼切。古甛字。
𩞀	思敢切。羮𩞀也。
𩝙	視利切。貪慾也。與嗜同。
𩝝	苦到切。勞也。
䬿	亡鬼切。微也。
𩛺	居六切。饘也。
䭇	於結切。或噎字。食不下也。
飲	於錦切。咽水也。亦歠也。
𩚜	古文。亦作㱃。
餩	於北切。噎也。
餕	子殉切。熟食也。
飧	蘇昆切。水和飯也。
餐	七安切。《說文》曰：吞也。
湌	同餐。
飫	於據切。食多也。
𩜏	同飫。
𩚬	於革切。飢皃也。
𩚚	同𩚬。
𩜄	同𩚬。
䭔	丁回切。蜀人呼蒸餅爲䭔。
𩛍	同䭔。
䭂	猗及切。䭂濕也。
餽	居位、求位二切。《說文》曰：吳人謂祭曰餽。
餧	奴罪切。飢也。一曰魚敗曰餧。又於僞切。餧，飼也。
飺	疾移切。嫌食皃。
餈	疾資切。餈餻也。
𩜴	同餈。
𩝸	於元切。貪也。
饌	士卷切。飯食也。
籑	同饌。
饀	杜刀切。又他刀切。
䭁	之例切。臭敗之味。
𩞁	莫波切。𩞁食也。出《異字苑》。
䭩	莫波切。哺小兒也。
餚	胡交切。饌也。
𩜎	止盈切。煮魚煎肉也。
䭅	戸烏切。餅也。
餻	古刀切。餻糜。
餇	徒紅切。食也。
𩜯	色求切。飯壞也。
餿	同𩜯。
𩞬	都滕切。祭食也。
饞	士咸切。不嫌也。
𩞋	蜀容切。饞𩞋也。
䬲	古侯切。牛飽也。
𩛽	杜刀切。餌也。
饇	於遇切。飽也。
𩞅	素回切。飯也。
𩚉	直知切。飴𩚉也。
餜	古火切。餅子。
𩜱	口敢切。飢也。
𩚱	古迥切。飽也。
餒	奴罪切。餓也。
𩝚	丑善切。長味。
𩛝	郎外切。門祭名。
飣	丁定切。貯食。
餖	徒候切。飣餖。
𩟇	烏吿切。妬食。
饋	渠位切。餉也。
𩛌	鋤吏切。嗜食。
䭄	同𩛌。
𩟉	於利切。飽也。
𩞡	尺志切。酒食多。
饍	時戰切。食也。與膳同。
饚	火蓋切。食臭。
饜	於豔切。飽也。
飳	之句切。又竹句切。
䬨	九右切。飽也。
𩜇	居戀切。饌也。
𩛋	奴倒切。熟食。
𩟂	古卧切。食也。
𩜷	人又切。餾也。
䬣	去毅切。食怒。
𩜐	許氣切。同䬣訓。
䬶	五艮切。餒也。
𩚄	魚據切。以酒食送客也。
𩚪	而至切。粉餅也。
𩛼	力谷切。食也。
𩞾	徒屋切。粥也。
𩞈	直六切。食皃。
𩝛	胡瞎切。飽也。
𩝣	都臘切。𩝣𩚛。
𩚛	奴盍切。食皃。
䭦	蒲莫切。䭦餅。
餑	蒲没切。麵餑。
飭	恥力切。謹皃。
𩚲	古洽切。餅。
𩛩	同𩚲。
飾	舒弋切。修飾也。
餝	同飾。俗。
饆	卑吉切。饆饠，餅屬。
饠	洛河切。饆饠。
餺	補各切。餺飥，餅屬。
飥	他各切。餺飥。
𩟦	昨結切。食也。
𩞄	昨糟切。食餡也。
䭆	女厄切。炙餅餌。
䬳	方滿切。屑米餅。
𩚗	而勇切。食也。
饏	徒敢切。無味也。
䭃	如枕切。飽也。
甘	古藍切。甘心，快意也，樂也。《說文》曰：美也，从口含一；一，道也。
𤮺	《說文》甘。
甛	徒兼切。美也。
𤯌	古三、紅談二切。和也。
猒	於豔、於鹽二切。足也。飽也。又於冉、於甲、於涉三切。
𤟶	同猒。
𤮼	徒戴切。甘也。
甚	市荏切。孔也。安樂也。劇也。
𠯕	古文甚。
㽑	徒紺、徒含二切。長味也。或作醰。
㽐	呼兼切。香也。或作馦。
甞	市揚切。試也。又祭也。
旨	支耳切。美也。意也。志也。
𠮛	古文旨。
𤮻	古文旨。
嘗	市羊切。《說文》曰：口味之也。與甞同。
㳄	徐仙切。《說文》曰：慕欲口液也。亦作涎、𣵿。
𣶙	籀文㳄。
羨	徐箭切。饒也，貪欲也，道也。
盜	徒到切。逃也。《說文》曰：私利物也。
𣢭	弋之切。歠也。
㚔	女涉切。盜不止也。《說文》曰：所以驚人也。一曰大聲也。今作幸。
𥇡	余石切。伺人也，捕罪也。𥇡𥇡，生也，樂也，好也。
執	之入切。持也，守也，結也。
圉	魚距切。養馬者。又垂也，退也，禁也，使也。
𡙈	補到切。酬也，荅也。
𥷤	居六切。窮治罪人也。
𥲩	同𥷤。
𧗑	張流切。引擊也。又𥂱厔，縣名。
夲	丑髙切。往來見皃。《說文》曰：進趣也。从大从十。大十猶兼十人也。
𠦂	同夲。
𠦪	呼物、呼貴二切。疾也。
𣉱	步到切。𣉱猶耗也，𢔙也。今作暴。
皋	古刀切。澤也。
皐	同皋。
𡹿	余準切。進也。或作允。
奏	子漏切。進奏也，書也。
𡴝	《說文》奏。
夰	公道切。放也。
𥉁	居遇切。舉目驚𥉁然也。
奡	午到切。慢也。亦作傲。
臩	俱永切。驚走也。又往來皃。
昦	乎老切。昦天，元氣廣大也。
昊	同昦。
彳	丑亦切。小步也。
徎	力整、丈井二切。徑也。
德	都勒切。惠也，福𦫵也。
徑	古定切。小路也。
𢔟	女九切。復也，習也，快也，正也。或與狃同。
復	符六、扶救二切。重也，返復也。
往	禹倣切。古往也，行也，去也。
𢔎	古文往。
忂	居遇、渠虞二切。行皃。
彼	補靡切。對此之稱。
徼	古幺切。要也，求也。相如《封禪書》：徼麋鹿之怪獸。徼，遮也。又古弔切。邊徼也。
彶	居及切。急行也。
𢕬	先荅、且立二切。行皃。與馺同。或趿字。
循	似遵切。次序也。
微	無非切。不明也。《說文》曰：隱行也。
徥	丈爾切。則也。又行皃。
徐	似居切。威儀也。《說文》曰：安行也。
𢓡	與而切。行平易也。
𢖊	匹丁切。使也。
𢓳	同𢖊。俗。
𢓱	孚逢切。使也。
㣤	疾淺切。跡也。履也。
徬	蒲郎、蒲盎二切。附行也。
徯	胡啓切。待也。《書》曰：徯我后。或爲𥪦。
待	徒改切。擬也。俟也。
㣙	除又切。古往今來無極之名也。與宙同。《說文》徒歷切。行㣙㣙也。
徧	甫見切。周帀也。
𢓴	他對切。古退字。
𢓇	同𢓴。
徦	柯額、公雅二切。至也。來也。
𢓜	柯額切。至也。
徲	大奚切。久也。
後	胡茍切。前後也。《說文》：遲也。
很	胡懇切。很，戾也，諍訟也。
㣫	之勇切。相迹也。亦作踵。又古文動字。
得	都勒切。獲也。
忀	先羊切。忀徉也。《楚辭》曰：聊逍遙以忀徉。
徛	丘奇、居義二切。舉足以渡也。
𢓈	辭峻切。𢓈，師宣令也。《說文》曰：行示也。
徇	似閏切。止也。亦同𢓈字。
徉	余章切。彷徉也。
律	力出切。六律也。始也。
徂	在胡切。往也。
御	魚據切。治也。侍也。
彷	薄光切。彷徨也。《詩》曰：彷徨不忍去。
徨	胡光切。彷徨。
征	之盈切。行也。《書》曰：南征北狄怨。
彽	除飢切。彽徊，徘徊也。
徙	思爾切。移也，遷也，避也。
徝	竹志切。施也。
徒	達胡切。衆也，步行也。
彴	之約切。徛渡也。
𢓉	甫晚切。還也，歸也。
徊	胡灰切。徘徊，猶彷徨也。
徘	步回切。徘徊。
𢔌	方示切。使也。與俾同。
徠	力哀切。就也，還也。今爲來。又力代切，勞也。
𢒿	音范，浸也。古文犯字。
𢓕	余箴切。行皃。亦作冘。
𪎓	糜彼切。𪎓𪎓，猶遟遟也。今作靡。
㣭	子紅切。數也。《詩》曰：越以㣭邁。
𢖟	以周切。行𢖟也。
徜	食羊切。徜徉，猶徘徊。
𢖐	甫遙切。行也。
𢔊	直知切。行也。
𢓝	徒凋切。𢓝𢓝，獨行皃。
徭	余招切。徭役也。
役	營隻切。使役也。
𢖒	於尤切。𢖒，游也。
𢔢	羊朱切。行皃。
彺	羽狂切。急行皃。
𢓞	諸膺切。行不正。
儳	士咸切。不齊。
徆	息兮切。行也。
𢖑	昨丸切。𢖑𢓆，失途皃。
𢓆	五丸切。𢖑𢓆。
𢔅	德紅切。行皃。
𢔋	先恭切。小行恐皃。
徸	昌容切。行皃。
𢕖	相然切。行皃。
𢓮	相焦切。行皃。
𢕪	巨夭切。行皃。
𢓗	七𠇍切。行皃。
𢓯	巨往切。扇𢓯也。
𢓰	湯果切。行皃。
彾	力郢切。雨後徑。
𢓄	古禮切。行。
從	才用切。隨行也。又在蹤切。
𢕱	雨阮切。古文遠字。
彵	他可切。安行。
𢒾	巨小切。行皃。
𢕓	尺主切。行。
徿	良用切。行不正。
𢕛	古文復字。
𢕭	火陷切。危也。
𢔂	於劒切。匿也。
徖	祚紅切。安也。
𢓟	職救切。行。
𢖏	松贖切。行不住。
彿	皮律切。
𢕑	䟽聿切。行皃。
𢔥	于屈切。行。
𢔠	七役切。小行皃。
𢔱	巨略切。倦。
𢓀	與力切。行。
𢓔	蘇合切。行皃。
㣛	他合切。行皃。
𢔣	山洽切。行皃。
㣬	七入切。行皃。
亍	恥録切。彳亍。《說文》曰：步止也。从反彳。
行	下庚切。《說文》曰：人之步趨也。又胡岡切，行伍也。又胡孟切，行迹也。又乎浪切，次第也。《論語》曰：子路行行如也。行行，剛強之皃。
術	食聿切。法術也。《說文》曰：邑中道也。
街	古𥉐切。四通道也。
衢	近虞切。四達道也。
𧘂	齒龍切。交道也。向也。突也。動也。
衝	同𧘂。
衕	徒東切。下也。亦通街也。又徒弄切。
𧗸	疾演切。蹈也。
衙	魚加切。衙，參也。又牛居、魚舉二切。行皃。《楚辭》曰：導飛廉之衙衙。又䟽遠皃。
𧗳	胡絹切。賣也。《說文》曰：行且賣也。
衒	同𧗳。
衎	口旦切。樂也。《詩》曰：嘉賔式宴以衎。
𧗿	所律切。循也，導也。今或爲率。
衞	韋穢切。護也，垂也。
衟	徒老切。古文道。
衖	胡絳切。《爾雅》曰：衖門謂之閎。亦作巷。
𧗝	古鮪切。𧗝跡也。古文軌字。
䡓	古縣切。車檐。
衑	魯丁切。道也。
𧗦	户經切。行皃。
𧗹	火銜切。開皃。
冘	余針切。冘冘，行皃。
㽎	徒含切。㽎㽎，宫室深䆳皃。
夂	竹几切。從後至也。
𡕗	胡蓋切。相遮要害也。新野有𡕗亭。
夆	赴恭、扶恭二切。《爾雅》曰：𦥚夆，掣曳也。
𡕔	公覩、公乎二切。且也。《說文》曰：秦以市買，多得爲𡕔。《論語》曰：求善價而𡕔諸。今作沽。
夅	胡江切。伏也。今作降。
㐄	口化、口瓦二切。跨步也。與跨同。
久	居柳切。遠也。長也。《易》曰：有親則可久。
⿰E久	同久。
夊	思⾫切。行遟皃。《詩》云：雄狐夊夊。今作綏。
夋	且旬切。行夋夋也。一曰倨也。
𡕨	扶菊切。行故道也。今作復。
夌	力蒸切。越也，遟也。今作陵。
愛	烏代切。仁愛也。《說文》作𢙴。行皃。
𢙴	《說文》愛。
𡰿	蒲卜切。行𡰿𡰿也。
𡕞	同𡰿。
憂	於尤切。愁也。
竷	苦感切。和悅之響也。今作坎。
夏	胡假切。中國也，大也。又胡嫁切，冬夏也。又加下切，陽夏，縣名。
𡕾	《說文》夏。
𤴞	古文夏。
畟	初力切。《說文》曰：治稼畟畟進也。《詩》曰：畟畟良耜。
夔	巨追切。夔夔，悚懼也，黃帝時獸也，以其皮爲鼓，聲聞五百里。
𣦞	同夔。俗。
㚇	子公切。飛而斂足也。聚也。最也。
夒	奴刀切。貪獸也。一曰母猴似人。
夎	子對、祖卧二切。拜失容也。又詐也。亦作蓌。《禮記》云：無蓌拜。
致	陟利切。至也。《說文》曰：送詣也。
𡕢	亡范切。《說文》曰：腦蓋也。
舛	尺兖切。相背也。《說文》曰：對卧，从夊㐄相背。
舞	亡禹切。足相背也。
舝	遐戛切。車軸端鐵也。
䑝	古雅切。玉爵也。
走	子后切。去也。奔也。僕也。又子豆切。
趛	牛欽切。低頭行疾。
趨	且俞切。疾行皃。《禮》曰：堂上不趨。
趍	直離切。《說文》曰：趍趙，夊也。
趙	除小切。《說文》曰：趍趙也。
趫	去驕切。善縁木之工也，善走也。又舉足也。
赴	亡遇切。告也，奔也。或作訃。
趣	且句切。趨也，遽也。又蒼后切。《詩》曰：來朝趣馬。言早且疾也。鄭玄曰：馬七十二匹也。
䞚	渠之切。䞚䞚，鹿走也，縁大木也，行皃也。
超	恥驕切。超，越也，出前也。
赳	居柳切。武也，輕勁有才力也。
趮	子到切。疾也。
趯	㕔歷切。跳踊也。
越	于厥切。遠也，踰也。又胡括切。《左氏傳》曰：大路越席。
𧽸	居越切。跳起也。
𧼞	同𧽸。
趁	除珍切。躁也，履也。又丑刃切。
趂	同趁。俗。
𧾍	除連、張連二切。移也。趣也。
趞	且藥切。《說文》曰：趬趞也。一曰行皃。
趬	牽遙、丘照二切。起也，髙也。《說文》曰：行輕皃，一曰趬，舉足也。
𧼏	胡千切。急走也。
趀	千尺、千私二切。倉卒也。
𧽤	芳消切。輕行也。
𧼒	去忍、巨人二切。行皃。
趥	且仲、千牛二切。行皃。
䟉	之玉切。小兒行。
𧾯	公節切。走意也。
𧼐	丘忿切。走意。
𧾨	許建切。走皃。
𧽋	於杜切。走輕也。
䞥	于救切。走皃。
𧾱	渠俱切。走顧皃。
䞤	同𧾱。又丘甫切。使也，治也，近也，健也。
䞿	丘言、虛言二切。走皃。
䞗	千才、楚皆二切。疑之等䞗而去。
𧺼	雌紙切。淺渡也。
𧾚	弋渚切。安行也。
𧻲	乎來切。留意也。
起	丘紀切。興也，發也，立也，作也。
𧽒	香仲切。行也。
趌	起逸切。趌𧼨，怒走也。
𧼨	起遏切。趌𧼨也。
𧾎	呼泉切。疾行也。
𧼪	丑丗切。渡也。超特也。
𧺿	同𧼪。
䟑	弋約切。趠䟑也。
𧾵	几縛切。大步也。
䟇	居依切。走也。
䞞	扶勿切。走皃。
𧽻	余律、居聿二切。狂走也。
𧻕	子亦切。小行皃。《詩》曰：謂地蓋厚，不敢不𧻕。今作蹐。
䟂	莫頑、莫官二切。行遟也。
趉	渠詘、九勿二切。卒起走也。
趜	九六切。窮困也。
趑	七私切。趑趄，行不進皃。
趄	七余切。趑趄也。
䟊	求閭切。小走也。
𧽐	去虔切。蹇行。
䟒	巨貟切。行䟒趢也。一曰曲脊也。
趢	力足切。趢趗，小皃。《東京賦》曰：狹三王之趢趗。
䞷	渠月切。行越䞷也。
䞨	丘弭切。半步也，舉一足也。與跬同。
䞾	直知切。䞾𨽥，輕薄也。
䞳	蒲北、孚豆二切。僵䞳也。或作踣。
䟏	令的切。動也。或作躒。
趡	且水切。動也。走也。又地名。
𧻚	禹煩切。𧻚田，易居也。
䟆	卑逸切。止行也。與蹕同。
𧽍	都年切。《說文》曰：走頓也。
𧻹	余腫切。喪躃𧻹也。與踊同。
趧	都奚切。趧鞻氏，四夷之樂也。
䟅	才濫、才冉二切。不久也。超忽而騰疾也。又進也。
趒	他弔、徒聊二切。雀行也。
赶	渠言切。舉尾走。
䞮	他胡切。𧻷䞮，伏地也。
𧻷	補胡切。匍匐也。
䞦	胡百切。狂走也。又䞦䞽，僵仆。
䞽	山格切。䞦䞽。
䞴	竹交、竹敎二切。䞴趟，踉䟫也。
趟	竹庚、竹孟二切。䞴趟。
䟎	藏但、子旦二切。散走也。
䟃	七含切。䟃𧽼，驅步。
𧽼	徒含切。䟃𧽼。
𧻓	方孟切。走也。
𧼲	同𧻓。
𧾢	才結切。傍出前也。
䞵	九劣切。小跳也。
𧺹	居語切。行皃。
𧼬	且雷切。進皃。
𧺶	丑律切。走也。
𧻸	時曳切。踰也。
𧼙	丑足切。小兒行。
𧼯	式句切。馬跳也。
趗	且足切。迫也。速也。或作促。
趪	胡光切。《西京賦》曰：猛虡趪趪。謂作力皃。又趪趪，武皃。
䞯	孚務切。疾也。及期也。亦作赴。
𧽺	力的切。𧽺趚，行皃。
䟐	同𧽺。
𧼔	力登切。越也。
𧾡	直連切。移也。
𧽠	七回切。逼也。
趖	先過切。走皃。
䟀	初緇切。又七才切。走也。
𧽣	之陽切。走也。
𧽽	落迢切。腳長皃。
赹	巨營切。獨行皃。
䞪	慈様切。行皃。
𧾣	揆扃、九聿、呼衒三切。走意。
趠	丑孝切。行皃。又丑角切。
𧽶	五和切。
䞶	他郎切。前走。
赺	古藍、牛錦二切。
𧺏	直知切。走也。
𧽊	胡該切。走。
𧻜	巨詭切。
趭	子妙切。走皃。
䞡	他旱切。行。
䞻	與恐切。行。
赾	丘謹切。行謹皃。
𧾙	子禮切。走。
𧽿	徒孔切。走也。又徒弄切。
𧻳	孚句切。到也。
𧺠	丑亦切。超也。
䞣	尺夜切。怒也。一曰牽也。又丑格切。半步也。
𧾩	祀傳切。走也。
趝	他念切。疾行也。
趆	都替切。走皃。
䞧	胡遘切。蹇行。
𧺢	他𨷖切。走也。
𧻗	許聿切。走也。
𧽎	弋𥬇切。走皃。
𧽷	所六切。走也。
趏	古滑切。走皃。又户括切。
䞝	魚曲切。跛也。
𧽌	户八切。走也。
趃	徒結切。大走也。又夷質切。
𧺝	韋筆切。走也。
䞢	則各切。走皃。
䟁	詐交切。起也。
𧻙	莫百切。走皃。
趐	許劣切。
趩	丑力切。走皃。《說文》曰：行聲也。一曰不行皃。
𧼎	烏合切。𧼎䞙，走皃。
䞙	子合切。走皃。
䞩	烏合切。跛也。又胡甲切。
趇	私立切。走皃。
𧼰	山洽、士洽二切。行疾也。
䞘	其乞切。行皃。
𧽏	所留切。欲跳皃。
𧺷	相活切。走皃。
䟄	子昔切。
赽	居劣切。走也。
𧾰	移力切。趨進皃。
𧻰	胡谷切。走也。
𧺱	市玉切。晉時四公子名。
𧻵	山狎切。行𧻵𧻵。
辵	丑略切。乍行乍止也。又走也。
䢦	山律切。先道也。引也。今爲帥。
迹	子亦切。跡也。理也。
𨒪	籀文迹。
邁	莫芥切。往也。《說文》曰：遠行也。
𨙚	同邁。
巡	似倫切。徧也。又巡守也。《說文》曰：視行也。
𨑒	達乎切。步行也。今作徒。
𨒌	止盈切。行也。今作征。
隨	辭惟切。隨從也。
迋	尤放切。《說文》曰：往也。《春秋傳》曰：子無我迋。又具往切。《詩》云：人實迋女。迋，誑也。
逛	具往切。走皃。
逝	視制切。去也。往也。
䢐	昨胡切。往也。與徂同。
𨖆	籀文䢐。
述	視律切。循也。作也。《論語》曰：述而不作。
䢤	籀文述。
䢒	古爻切。會也。今作交。
過	古貨、古禾二切。度也。越也。
遵	子倫切。循也。率也。行也。
𨘊	古文遵。
適	尸亦切。之也。女子出嫁也。又之赤切，得也，往也。又音滴，從也。
遦	古患切。習也。或作串。
䢱	徒鹿切。遦也。易也。數也。亦爲媟嬻字。
進	子信切。前也，𦫵也，登也。
𨙟	古文進。
造	徂皓切。爲也。又七到切。至也。
䢔	胡荅切。䢔遝，行相及。
遝	徒合切。䢔遝。
逾	與朱切。越也，遠也，進也。
迮	子各切。起也。今爲作。又阻格切。迫迮也。
逪	且各切。亂也，䢒逪也。今爲錯。
遄	視專切。疾也，速也。
速	思鹿切。疾也，召也。
遬	籀文速。
迅	綏閏切。疾也。又音信。
适	古活切。疾也。
逆	魚戟切。迎也，度也。又不從也。
迎	宜京切。逢迎也。
遭	祖勞切。遇也。
遇	娛句切。見也。道路相逢也。
遘	古候切。遇也。
逢	扶恭切。遇也，迎也。
迪	徒的切。作也，敎也，導也，進也，道也。靑州之閒相正謂之迪也。
迻	餘之切。徙也，遷也。今作移。
通	替東切。達也，無所不流曰通也。
遷	且錢切。徙也，去也，易也，移也。
運	于慍切。動也，轉也。
返	甫晚切。還也，復也。
還	胡關、徐宣二切。退也，返也，復也。
選	先兖切。擇也，迅也，數也。又先絹切。
邌	力奚切。徐也，遟也，小皃也。
送	蘇貢切。《說文》云：遣也。《詩》曰：遠送于野。
𨓵	籀文送。
遣	去善切。送也，去也。又去戰切。
邐	力紙切。邐迆也。
逮	徒載切。及也。又徒計切。
遲	除梨切。晚也，舒行皃也。
遟	籀文遲。
迡	同遲。又奴計切。近也。
遰	徒計切。迢遰也，往也，去也。
𨙔	竹句切。不行也。又丑凶切。
𨒅	丘戟切。𨒅，曲行也。
逗	徒𨷖切。留也，住也，止也。
遛	力周切。逗遛。
逶	於危切。逶迆。又逶迱，行皃。
遹	以出切。循也，述也，自也，迴也，避也。
䢑	丁計切。驚不進也，向不及也，驚也，駭也。
避	婢致切。迴避也，去也。
遴	旅振切。行難也，貪也。
达	他計切。達也，迭也。亦與達同。
達	佗割切。通也。又音闥。
逯	力谷、力屬二切。行也，衆也，行謹逯逯也。
迭	徒結切。代也，更迭也。
迷	莫雞切。惑也，亂也。
迆	余紙切。邐迆，水曲流也。又以支切，逶迆也。
連	力錢切。合也，及也。
逑	渠鳩切。匹也，合也。
䢙	蒲邁切。壞也，散走也。
逳	余六切。轉也，行也。
逭	胡館切。逃也，迭也，易也，轉也，步也，行也。
𨙕	古文逭。
邋	力涉切。《說文》曰：愶也。
遜	先困切。遁也，去也。
𨖹	知栗切。近也，重也，至也。
逋	補胡切。亡也，竄也，不到也。
𨕝	籀文逋。
近	其謹切。不遠也。又其靳切，附近也。
遺	余隹切。亡也。又余恚切，貽也。
遂	辭類切。進也，久也，安也，信也。
𨔱	古文遂。
邇	而紙切。近也，移也。
𨒛	同邇。
𨕤	渠級切。至也，連也。古文及字。又乍洽切。
逃	徒勞切。亡也。避也。
追	株隹切。及也，送也，救也。又都雷切，治玉名也。《詩》曰：追琢其璋。
𨓲	綺虔切。過也。亦作諐。
逐	除六切。競也，追也，從也。
逎	疾留切。固也，終也，追也，盡也，迫也，忽也。
遒	同逎。
逼	碑棘切。迫也。
迫	補格切。逼迫也，附也，急也。
遏	於葛切。止也，遮也，病也。
遮	之蛇切。冒也，斷也。
䢭	徐戰切。移也，遮也。
迣	之丗切。迾也，超踰也。古文以爲迾字。
迾	旅際、旅結二切。《說文》曰：遮也。
遱	力侯切。連遱也。
迁	且堅切。行進也。
迂	古寒切。進也。
䢡	口黠切，又竹季切。前頓也。
𨔣	古遐切。𨔣牙，令不得進也。
迦	古牙、居伽二切。釋迦如來。
𨒋	胡厥切。散走也。
逞	丑井切。快也，極也，盡也，解也。《說文》云：通也，楚謂疾行爲逞。《春秋傳》曰：何所不逞。
遼	力條切。遠也。
遠	于阮切。遐也。極也。又于勸切。離也。
𨖸	古文遠。
逖	託歷切。遠也。
逷	古文逖。
迥	胡頂切。遠也。
逴	敕角切。驚也，蹇也。又丑略切。
𨔥	子千切。至也，自進極也。
迂	羽俱切。避也，廣大也，遠也，曲也。又憶俱切。
邍	魚袁切。《說文》曰：髙平之野，人所登。或作原。
道	徒老切。理也，路也，仁義也。
迒	胡郎切。迹也，長道也。
䢚	同迒。
𨑩	丁狄切。至也。又都叫切。
遽	渠庶切。急也，疾也，卒也。
迄	呼乙切。至也。
遁	徒頓、徒混二切。逃也。退還也，隱也。
遯	同遁。
遐	乎家切。遠也。
逍	思遙切。逍遙也。
遾	時丗切。逮也，遠也。
遊	余周切。遨遊也。與游同。
𨒰	古文遊。
迨	徒改切。及也。
透	他候切。跳也。又式六切。驚皃。
遡	蘇故切。行也，逆流而上也。與泝同。
遃	魚偃切。行皃。
遫	丑力切。張也。
邂	胡懈切。邂逅，不期而會也。
逅	胡遘切。邂逅。
𨑤	丘致切。避也。
邈	亡卓切。遠也。
𨘷	同邈。
迴	胡雷切。轉也。迴避也。
逨	力材切。來也，至也，就也。又力代切。
退	他潰切。卻也，去也。
𨓤	古文退。
𨑧	古文退。
逡	且旬切。逡巡也，退也，卻也。
𨑥	無弗切。遠也。又呼骨切。
𨒥	胡苟切。古文後。
𨑖	丘紀切。古文起。
𨓹	禹兩切。古文往。
𨘈	他達切。古文撻。
邅	張連、除連二切。轉也。移也。
𨔝	徒董切。古文動。
逵	奇歸切。九逵道。
這	宜箭切。迎也。
𨘌	乎果切。過也。
𨓅	茅敎切。古文皃。
迕	吳故切。遇也。
遌	同迕。
䢰	丑歷切。躍也。
迿	思俊切。出表詞也。
𨑍	古鮪切。古文軌。
䢝	烏詐切。次也。或作亞。
迸	彼諍切。散也。
迓	午嫁切。迎也。
邀	於堯切。遮也。
𨓁	補耕、補幸二切。
䢖	余述切。分布也，又行皃。
逜	吾故切。干逜也。
逌	余周切。氣行皃。
迺	奴改切。與乃同。
迱	徒何切。逶迱。
迤	同迱。俗。
𨖭	五加切。遠皃。
遳	七禾切。行皃。
薖	苦禾切。寛大也。
迍	張倫切。迍邅也。
𨓯	於縁切。行皃。
遨	五髙切。遨遊也。
迢	徒遼切。迢遰。
遑	胡光切。急也。又暇也。
違	于威切。背也。
途	度胡切。途，路也。
𨘺	以周切。疾行也。又音遙。
邎	同𨘺。
逿	徒浪切。過也。
𨗪	丑羊切。過也。
迵	徒東切。通達也。
𨒤	七爾切。與𧺼同。
𨘇	胡貝切。遠也。
𨖏	居祐切。恭謹行皃。
遙	翼招切。遠也。又弋周切。
遞	徒禮切。遠也。又徒戾切。
递	同遞。
𨑭	斯子切。移也。今作徙。
𨔀	同𨑭。
𨓴	五價切。迎。
䢍	防罔切。急行也。
𨒦	於忍切。𨒦𨓇，走也。
𨓇	許忍切。𨒦𨓇。
𦷿	以手切。
𨔢	丑善切。行。
𨖶	寺兩切。行也。
𨗨	爲委切。姓。
𨖵	子小切。走皃。
䢮	力罪切。行急也。
逘	魚幾切。進也。
遚	初救切。
𨒄	以喘切。行也。
𨔡	丑絹切。動也。
𨗥	胡外切。䢌也。
遉	丑聖切。邏候也。
邏	力佐切。遊兵也。
簉	初救切。簉倅。又齊也。充也。
𨒨	户愛切。走也。
逕	吉定切。路逕也。近也。
𨑣	火決切。走也。
遪	千含切。裹遪也。
迶	于救切。行。
𨔦	殊句切。走。
迬	之句切。又竹句切。
邊	補眠切。畔也。邊境也。
遢	吐盍切。穩行皃。
逽	女略切。走逽。
迠	吐涉切。行。
𨙓	而涉切。行皃。
𨕒	時職切。行。
𨓭	千后切。走。又七𢈔切。
𨕢	丑六切。行皃。
迼	居列切。跳。
𨓰	疾接切。𨓰，疾走。
䢌	博未切。急走。
𨓬	徒合切。𨓬𨓬，行皃。
𨙄	以斫切。逴也。
𨑨	陟栗切。近。
迌	他没切。𧦄䛢皃。
逫	吉穴切。遠。
𨖷	士洽切。行書皃。
𨖾	布千切。振繩墨也。
𨑟	孚武切。安也，循也，追也。
週	職由切。週迴也。
𨒍	尸制切。遊步也。
䢋	居忌切。《說文》：古之遒人，以木鐸記詩言。
𨕟	初側切。古文厠。
𨒫	與章切。進退皃。
廴	余忍切。長行也。今作引。
𢌛	諸盈切。行也。
廷	徒㕔、徒聽二切。朝廷也。
建	居堰切。竪立也。
延	余旃切。進也，長也。
㢟	丑延切。㢟㢟，安步也。
癶	補葛切。《說文》作𣥠，足有所剌也。
癹	匹葛、扶葛二切。以足蹋夷草也。
登	都稜切。𦫵也，上也，進也。
𤼷	古文登。
步	蒲故切。步行也。六尺爲步。
歳	思惠切。載名。《說文》曰：木星也。越歷二十八宿，宣徧隂陽，十二月一次。
止	之市切。止息也，住也，容止也。
𣥂	他達切。《說文》曰：蹈也，从反止。
歱	之隴切。《說文》曰：足𣥦也。今作踵。
𣥺	直庚切。歫也。
歭	直里切。䠧也，止不前也。
歫	渠吕切。違也，戾也，至也。《說文》云：止也，一曰搶也，一曰超歫。
歬	在先切。不行而進也。今作前。
歷	郎的切。歷，遠也。過也。
𣦢	補赤切。人不能行也。
𣥹	充祝切。至也。
歸	居暉切。還也。《說文》曰：女嫁也。
㱕	籀文歸。
疌	辭接切。疾也。
𤴘	女輒切。機下足所履者。
𣥏	良與切。古文旅。
𣥍	巨謹切。古文近。
𣥦	古恩切。足歱也。
㱖	疾醉切。待也。
歰	山立切。難轉也。《說文》曰：不滑也。
歧	翹移切。歧路也。
𣦝	七旬切。舞也。
㱗	香幽切。
𣥽	徒沃切。不止皃。
𣦇	符逼切。止也。
𣦃	子淺切。古文前。
𣥎	之膳切。古文戰。
𣥊	武放切。谷在京。
𣥘	胡古切。古文户。
𣥣	被義切。
㱒	呼多切。古文訶。
處	充與切。居也，止也。
𧇡	古胡切。𧇡息也。
𣫦	胡計切。子孫相繫也。《說文》曰：與系同。
立	力急切。《說文》曰：住也。《易》曰：立天之道曰隂與陽。
䇐	力季、力至二切。臨也，從也，䟽也。
䇏	丁罪切。磊䇏，重聚也。
端	都丸切。緒也，直也。
竱	旨兖切。等齊也。
靖	疾郢切。謀也。
竫	疾郢切。𠅘安也。
竦	息隴切。敬也。
竢	事紀切。待也。亦作俟。
䇃	同竢。
竘	丘垢、丘甫二切。健也。
𥫀	呼鼃切。不正也。
䇔	力卧切。痿也。
竭	巨列切。敗也，盡力也。
䇓	相㬰切。待也。
𥪥	同䇓。
䇕	同䇓。
竣	且旬切。止也，退伏也。
䇎	且略切。踈也，驚也。
𥪋	摩筆、扶福二切。見鬼皃。
竲	子登、仕耕二切。巢也。《說文》曰：北地髙樓無屋者。
𥪎	普支切。行不正也。《說文》傍下切，短人立䠋䠋皃。
竛	力丁切。竛竮，行不正。
竚	除吕切。企也。久也。今作佇。
𥪂	力涉切。𥪂䇔，行不正。
𥪍	於卧切。䇔也。
攱	居委切。掎也，載也，枕也。
䇒	古薤切。極也。
𥪦	胡雞切。待也。亦作徯。
𥫃	魚奇切。古儀字。
竴	七旬切。喜皃。
䇍	又六切。等也。
𥫎	徒凍切。鍾聲。
竑	胡萌切。廣也。董度也。又古弘切。
竜	力鐘切。
㚡	居綺切。立正也。
𥩣	直𢈔、直句二切。
竬	丘主切。立也。
𥪌	他點切。
𥩲	胡改、胡代二切。
竌	昌御切。正也。
竎	方又切。登也。
𥩙	匹馬切。短皃。
𥩢	七雀切。恐懼。
𥩗	魚遠切。倚也。
𥩾	匹没切。按物聲。亦作䪬。
𥩱	房越切。竚也。
𥪚	房六切。邪也。
竮	扶丁切。竛竮。
竝	毗茗切。竝坐也。又縣名。
並	同竝。
𤾕	他計切。廢也。今作替。
暜	同𤾕。亦作㬱。
此	七爾切。止也。
啙	子亦、子爾二切。《史記》云：呰窳偷生。謂苟且也。
些	息計切。此也，辭也。又息箇切。
㭰	子累切。㭰，口也，鳥喙也。《說文》云：識也。一曰藏也。
正	之盛切。長也，定也，是也。又音征。
㱏	同正。古文正。
𣥔	同正。古文正。
𣥄	扶法切。文反正爲𣥄。又無資曰𣥄。今作乏。
𧶷	助革切。正也，齊也，好也。或作𧷤。
整	之郢切。整齊也。
是	時紙切。是非也。《說文》曰：直也。
𣆞	古文是。
韙	于匪切。是也。
尟	思踐切。《說文》曰：是少也。尟俱存也。
丠	丘同。
儿	人同。
𦣻	首同。
𩠐	首同。
𠂇	左同。
屮	左同。
辵	辶同。
肉	月同。
鬥	𨷖同。
嘆	欶旦切。今他旦切。
啄	丁角切。今中角切。
膘	扶小、孚小二切。今頻小、疋小二切。
宀	彌仙切。交覆深屋也。
家	古牙切。居也。家人所居通曰家。
𠖔	古文家。
宅	除格切。人之居舎曰宅。
𡧪	古文宅。
宣	思元切。《說文》曰：天子宣室也。
𡪏	古文宣。
室	舒逸切。《說文》曰：實也。《吕氏春秋》：髙元作室。
向	許亮切。《詩》曰：塞向墐户。向，䆫也。又舒尚切。地名。
宏	胡萌切。大也。
宧	亦之切。《爾雅》曰：東北隅謂之宦。
𡧮	於弔、於鳥二切。《爾雅》曰：東南隅謂之𡧮。𡧮，亦隱闇。本亦作㝔。又户樞聲。
㝔	同𡧮。
宎	同𡧮。俗。
奥	於報切。《爾雅》曰：西南隅謂之奥。謂室中隱奥之處。《論語》曰：寧媚於奥。
宸	時眞切。賈逵曰：室之奥者。《說文》云：屋宇也。
寷	孚雄切。大屋也。
宇	于甫切。方也。四方上下也。又屋宇。
㝢	籀文宇。
寏	户官切。周垣也。或作院。
宖	户萌切。安也。《說文》曰：屋響也。
寪	胡彼切。屋皃。
宬	是征切。屋所容受也。
㝩	苦郎切。虛也。空也。
寍	奴庭切。安也。今作寧。
定	徒聽切。安也，住也，息也。
寔	時弋切。止也。
安	於寒切。安，定也。
宓	明筆切。止也，靜也，默也。今作密。
㝣	於細切。《蒼頡篇》云：安也。
宴	於見切。安也。
𡧯	前的切。無聲也。又作𧧌。
寂	同𡧯。
𡧘	同𡧯。
察	楚黠切。覆也。或作詧。
寴	且仁切。至也。又且僅切。
𡩁	同寴。
㝰	亡田切。冥㝰不見。一曰不省人也。
完	户端切。保守也，全也。
寶	補道切。珍也。
寚	古文寶。
富	甫霤切。豐於財。
宲	補道切。藏也。或作賲。
實	時質切。不空也。
𡾍	古文實。
容	俞鍾切。容儀也。
㝐	古文容。
宭	九文、仇文二切。羣居也。
宰	子殆切。治也，制也。
𡪤	古文宰。
𡧍	莫見切。冥合也。
宂	如勇切。宂，散也。
宦	胡串切。仕也。《漢書》：天有宦者星，故閹官名宦人。
宜	魚奇切。當也，所安也。今作冝。
宐	同宜。
𡪀	古文宜。
𡨆	古文宜。
宥	禹究切。寬也。
寵	丑冢切。《說文》曰：尊居也。
守	舒售、舒酉二切。收也，視也，護也。
寫	思也切。盡也，除也，置物也。
寬	苦完切。緩也。
宿	思六切。夜止也，住也，舎也。又思宙切，星宿也，宿留也。
㝛	古文宿。
寑	且審切。卧也。或作寢。
𡩠	籀文寑。
宵	思摇切。夜也。
𡨂	五故切。寤也。
寡	古瓦切。少也。
宛	於阮切。屈草自覆也。《爾雅》曰：宛中，宛丘。注云：中央隆髙。又於原切，縣名。
惌	《說文》同宛。又《周禮》注云：惌，小孔貌。
𡩚	丑院切。
寯	子峻切。才寯也。
寗	奴定切。姓也。
甯	《說文》寗。
𡨥	苦候切。賊𡨥也。亦姓。
𡧩	吉娃切。𡧩，樓也。
𡨄	火訝切。𡨄，隙也。
㝑	步忙切。古文旁。
□	卑民切。古文賔。
𡨢	寄魚切。𡨢，舎也。
㝝	力針切。㝝，深也。
宲	食質切。古實字。
𡩈	莫儦切。古文苗。
寲	魚基切。
𡩂	户官切。周地名。
𡨃	渠留切。𡩡也。與求同。
𡩡	式白切。《說文》曰：入家𢯱也。与索同。
寮	力彫切。官寮也。与僚同。
㝞	烏價切。懸皃。又於加切。
𡨀	恥價切。㝞𡨀，嬌態皃。又宅加切。
寥	力雕切。空也，寂也，廓也。
𡪠	徂曾切。
𡪅	力豆切。𡪅，地也。
寭	穴桂切。
㝓	口合切。合㝓也。
寘	支義切。置也。
宷	尸枕切。古文審。
宑	積省切。舎宑也。
客	口格切。賔也。
寄	居義切。託也。
寓	愚句切。寄也。亦作庽。
寠	瞿𢈔切。貧陋也。空也。
㝌	居舊切。疾㝌也。《說文》曰：貧病也。
寒	何丹切。冬時也。
宕	達浪切。過也。一曰洞屋也。
害	何賴切。傷也。俗作𡧱。
𡫬	居陸切。窮也。或作𥩁。
宄	古洧切。《說文》曰：姦也。外爲盜，内爲宄。
𠬚	古文宄。
𡧫	古文宄。
㝪	丁念、丁甲二切。下也。或爲墊。
宗	子彤切。《說文》曰：尊祖廟也。
㝮	千外切。塞也。
宔	之𢈔切。宗廟宔袥也。今爲主。又砫字。
宙	除霤切。居也，往古來今曰宙。或爲伷。
宋	蘇洞切。《說文》曰：居也。亦國名。
官	古丸切。官宦。
寰	胡絹、胡關二切。王者封畿内縣也。
𡧽	呼晃切。𡧽，㝗也。《蒼頡篇》：𡧽，廣也。
㝗	力蕩切。空虛也。又魯堂切，屋㝩㝗也。
㝯	其驕切。寄也，客也。与僑同。
㝏	羈薤切。《方言》：㝏，待也。畜無偶曰㝏。郭璞云：逢澤有㝏麋也。
㝤	古候切。夜也。《詩》曰：中㝤之言。中夜之言也。本亦作冓。
𡦽	無鞅切。古文罔。
𡧋	皮彬切。古文貧。
𡨾	於田切。古文煙。
𡧭	居毁、居僞二切。毁也。或作垝。
𡫄	居宥切。古文究。
寀	七改切。寮寀。
䢓	禹俱切。䆫䢓也。
寁	子感切。速也。《詩》云：寁不故也。
宫	居雄切。室也，中也，人所居也。
營	弋瓊切。度也，市居也。
宁	治旅、治居二切。《爾雅》云：門屏之閒謂之宁。
𤲑	竹與切。《說文》曰：㡒也。所以盛米。
𤱤	同宁。
門	莫昆切。人所出入也。在堂房曰户，在區域曰門。《說文》曰：聞也。从二户。象形。
𨳇	古文門。
閘	乙甲切。《說文》曰：開閉門也。
閶	尺羊切。閶闔，天門也。《說文》云：楚人名門曰閶闔。
闔	户𦠼切。《說文》云：門扇也。一曰閉也。
闈	户歸切。宫中之門也。
䦲	余占切。《語林》云：大夫向䦲而立。《說文》曰：䦲謂之樀，樀，廟門也。
閤	公荅切。小閨謂之閤，門旁户也。
閨	古攜切。宫中門小者曰閨，特立之門也，上圜下方。
閣	公鄂切。樓也。楊雄校書於天禄閣。《說文》曰：所以止扉也。
閈	胡旦切。垣也，居也。《說文》曰：閭也。汝南平輿里門曰閈。《左氏傳》曰：髙其閈閎。
閎	胡觥切。巷頭門也。
闒	徒𦠼切。樓上户也。又敕臘切，定意也，下意也。
閼	於達切。《說文》曰：遮𢹬也。又於虔切。《漢書》云：閼氏，單于妻。
閭	旅居切。里門也。《周禮》曰：五家爲比，五比爲閭。閭，侣也。二十五家相羣侣也。又船首之閭。今江東呼船頭爲飛閭也。
闠	胡對切。市外門也。
閻	余占切。巷也。《說文》曰：里中門也。
闉	於神切。城内重門也。《詩》曰：出其闉闍。
闍	市遮、當胡二切。城門臺也。
闕	袪月切。象魏闕也。又失也，少也。又仇月切。《左氏傳》曰：若闕地及泉。
閞	皮變切。門欂櫨。
䦏	胡計、胡介二切。門扇也。
闑	魚列切。門欒也，亦門梱也。
閾	雨逼、況域二切。門限也。
𨵨	古文閾。
闢	步役切。開也。
𨴔	古文闢。
開	口垓切。張也。《說文》作開。
⿵門幵。
開	古文開。
闓	苦亥切。開也。又音開。
閜	呼雅切。大也。《說文》曰：大開也。大柸亦爲閜。
閟	鄙兾切。愼也，閉也。
𨳌	除刃切。登也。
𨵌	於可切。《說文》曰：門傾也。《上林賦》云：坑衡𨵌砢。
閒	居閑切。隙也。又居莧切。迭也。又音閑。
𨳢	古文閒。
闛	徒郎切。《說文》曰：闛闛，盛皃。又他郎切。《上林賦》云：闛鞈，鼓聲也。
𨷱	之羨、止兖二切。開閉户利也。
䦪	於鎋切。門聲也。
闃	苦壁、古覓二切。靜無人也。
闌	力安切。遮也，牢也。又酒闌。
閑	駭山切。闌也，遮也，暇也。
閡	五載切。止也。与礙同。
閉	必計切。闔門也，塞也。
閇	同閉。俗。
關	古鐶切。以木橫持門户也，扃也。
関	同關。俗。
闇	於紺切。閉門也。幽也。与暗同。
闙	口體切。与啓同。
𨷲	余酌切。固關令不可開。或作籥。
閹	於檢切。宦人也，閉門者也。
闐	徒堅切。《詩》云：振旅闐闐。闐闐，盛皃。或作𥧑。
𨷻	力安切。妄也。無符傳出入爲𨷻。今作闌。
闚	丘規切。相視也。与窺同。
閃	式斂切。闚頭門中也。或作睒。
閽	呼昆切。《周禮》注云：閽人，司晨昏以啓閉者也。刑人墨者，使守門囿御苑也。
闋	苦穴切。止也，訖也，息也，終也。
閱	余說切。簡軍實也。《史記》云：人臣功有五，明其等曰伐，積伐曰閱。
闞	口濫切。視也，望也，臨也。又呼減切。《詩》云：闞如虓虎。
闊	口活切。遠也，䟽也。
䦖	胡結切。䦖𨳺，鄭城門。《左傳》作桔柣。
𨳺	徒結切。䦖𨳺。
閔	眉隕切。病也，傷痛爲閔。
闖	敕䕃切。馬出門皃。《公羊傳》曰：開之則闖然。何休云：闖，出頭皃。或作覘。
閌	恪浪切。閌閬，髙門皃。《詩》云：髙門有閌本。亦作伉。
閫	苦本切。門限也。
闥	他曷切。門内也。飛闥，突出方木也。
閍	補行切。宫中門也。亦巷門也。
䦩	亡云切。《說文》曰：低目視也。弘農湖縣有䦩郷，汝南西平有闅𠅘。
閿	同闅。俗。
𨵭	其偃切。古文鍵。門木也。
閮	徒丁切。門閮也。
𨳾	于救切。古祐字。
䦒	徒浪切。門不開。
𨶆	七羊切。門聲也。
闤	胡關切。市垣也。
𨵈	孚微切。門火氣。
𨷆	先合切。閉也。
𨴐	所進切。
𨷳	在蒨切。門次也。
𨳙	而睡切。内入也。
𨶱	呼瓜切。開門也。
𨴩	地胡切。地名。
𨴭	余腫切。門人也。
𨴪	博古切。𨴪，門也。
𨴯	式旨切。𨴯，門也。
𨵧	苦乖切。門不正也。
𨷃	夕醉切。門偏也。
𨶰	𠮟終切。𨶰，關也。
𨴀	圭熒切。不開也。
𨳘	徒昆切。闐，門也。
𨵦	羊朱切。窺也。
𨶠	烏古切。𨶠，門也。
𨶢	語居切。𨶢，門名。
𨳼	故敢切。𨳼，門也。
𨵮	許勿切。小門也。
闆	匹限切。門中視也。
𨳷	余支切。門臼也。
䦓	丑占切。獲也。
閚	側銜切。立待也。
閕	火加切。門閉也。
𨵥	所景切。水府也。
𨳞	女九切。門關𨳞也。又女狎切。
𨴏	先㧾切。門臼也。
䦡	胡官切。
𨴑	袪王切。門𨴑也。
䦫	於迎切。門中也。
閥	扶月切。在左曰閥，在右曰閱。
𨵋	於鮪切。門髙也。
䦮	敕尹切。中門也。
闟	呼急切。戟名。
䦔	他但切。闑也。門傍橛，所以止扉也。
閦	初六切。衆也。出《字統》。釋典有阿閦。
𨴖	同閦。
䦘	户簡切。俗爲門限字。
𨷠	直連切。市門。
䦌	丑住切。直開也。
𢠶	胡慣切。古文患。
𨶈	徒郎切。髙門也。
𨶪	古了切。喪之降殺也。
䦐	他頂切。䦐，上關。
䦳	許尚切。門頭也。《說文》曰：門響也。
𨷙	音孰。与塾同。
䦝	呼麥切。門聲。
闡	昌善切。大也，開也，明也。
閬	盧宕切。髙門。又地名，在蜀。
䦱	于委切。闢也。
𨴒	古穴切。𨴒䦑，無門户也。
䦑	呼決切。𨴒䦑。
閛	普耕切。門扉聲。
户	胡古切。所以出入也。一扉曰户，兩扉曰門。
㦿	古文户。
扇	尸戰切。扉也。又箑也。或竹或素，乍羽乍毛，用取風。
扉	甫違切。《爾雅》曰：闔謂之扉。《說文》云：户扇也。
房	扶方切。室在旁。
扊	余染切。扊扅，户壯。
扂	同扊。又徒忝切。閉門也。
扅	余之切。扊扅。
𢨴	同扅。
𢨶	弋之切。𢨶，外也。
𢩢	七萌切。屋上也。
㧁	羌據、公荅二切。閉户聲。
戻	徒泰、他厲二切。《說文》曰：輜車旁推也。亦作軑。
扃	古熒切。《說文》曰：外閉之關也。
戹	倚革切。困也，災也。亦作厄。
肁	治矯切。始也，謀也。
扆	於蟣切。鄭玄注《儀禮》：扆如綈素，屛風晝斧文以示威。亦天于所居也。
㧀	渠立切。户壯也。
戺	牀巳切。砌也。《爾雅》曰：落時謂之戺。亦作𢨪。
扄	書掌切。户耳也。
𢩘	苦合切。
尸	式脂切。主也。《說文》曰：陳也。象卧之形。
居	舉魚切。處也，安也。
㞐	古文居。
㞒	許介切。卧息也。
屓	許器切。贔屓，作力也。
展	知演切。轉也，由也，適也。
㞡	《說文》展。
屑	先結切。絜也，碎也，勞也，敬也。
㞕	《說文》屑。
届	居薤切。至也，極也。
尻	苦髙切。髖也。《說文》曰：𦞠也。
𡱂	徒昆切。与臋同。
𡱒	同𡱂。
㞓	詰地、口奚二切。尻也。
尼	奴啓、女飢二切。安也，止也，和也，息也。
㞚	楚立、所甲二切。從後相躡也。
𡰹	直立切。㞚𡰹也。
𡰫	儒兖切。弱也。或爲耎。
屒	時仁切。重脣也。《說文》竹忍切。伏皃。一曰屋宇也。
㞟	丁挺、大練二切。重也，屒也。
屖	先啼切。屖，遟也。今作栖。亦作犀。
屠	達胡切。殺也，刳也。
屍	弛祗切。在牀曰屍。
屟	先篋切。《說文》曰：履中薦也。或作屧。
屋	於鹿切。居也，舎也。
𡲃	籀文屋。
層	自登、子登二切。重也，累也。
屏	蒲冥、必郢二切。屏，蔽也，放去也。又卑營切。《廣雅》云：屏營，怔忪也。《國語》云：屏營猶彷徨也。
𡲣	古巷切。差也。今爲降。
𡳅	去罽切。心息也。今爲憩。
𡱁	施視切。糞也。与矢同。俗又作屎。
屎	許夷切。呻也。
𡱐	弋之切。踞也。
𡳆	此踞切。与覰同。
𡰾	此咨切。𡰾𡳆，盜視。与𧠥同。
𡱼	口卧、口外二切。臀骨也。亦作髁。
𡰥	餘脂切。古文夷字。《說文》曰：古文仁字。
𡱥	子雷切。赤子隂。亦作䘒。
𡳬	力諸切。
孱	士連切。不肖也。
屇	徒連切。屇，穴也。
屙	烏何切。上廁也。
𡱻	同屙。
𡲀	苦永切。𡲀，穴也。
羼	初𥳑切，又初現切。出釋典。
𡳄	博美切。𡲀𡳄也，臀也。
𡱑	火天切。𡱑，尻也。
屁	匹避切。𣳘氣也。
𡰪	都谷切。俗䐁字。
𡱿	余隻切。交𡱿也。
㞋	兹力切。理也。
屢	良遇切。數也。疾也。
屝	扶沸切。草屩也。
尾	無匪切。鳥獸魚蟲皆有之。又末後稍也。又星名。
𡱕	古文尾。
𡲘	乃弔切。人小便。今作尿。
𡥸	尾孕切。出釋典。
𡲭	微曳切。出釋典。
𡲬	巨律切。短尾也。
屬	時欲、之欲二切。《說文》曰：連也。俗作属。
尺	齒亦切。尺寸也。十寸爲尺。
咫	之爾切。中婦人手長八寸也。
履	力几切。皮曰履。又踐也。禄也。《詩》云：福履將之。
𡳐	《說文》履。
屨	居芋切。履屬，麻作謂之屨也。
𡳸	令的切。履下也。
屐	渠戟切。履屐也。
屩	居略切。草履也。《史記》云：躡屩。
㞜	他回切。履也。西南梁益謂履曰㞜。
𡲾	同㞜。
𡱣	余去、徐吕二切。《說文》曰：履屬。
屣	所倚、所解二切。履也。亦作躧、𩌦。
𡲲	盱戈切。或靴字。
⿸尸⿰彳麥	同𡲲。
𡱺	渠虞切。履頭飾也。或爲絇。
㞛	居倚切。赤舄也。
屜	他厲切。履中薦也。
𡲕	同屜。
屧	先叶切。履中薦也。
老	力道切。壽也。《說文》云：七十曰老，从人、毛、化，言須髮變白也。
𦒺	徒到切。七年曰𦒺。今爲悼。
壽	食呪、食酉二切。《說文》曰：久也。
𦓃	古文壽。
耇	皆後切。《說文》曰：老人面凍梨若垢也。
𦒶	視句切。老人行財相逮也。
考	口老切。壽考，延年也。亦瑕釁。《淮南子》云：夏后之璜，不能無考。《釋名》云：父死曰考。
耆	渠伊切。長也，老也。《詩》曰：耆定爾功。
孝	呼敎切。孝順也。《說文》曰：善事父母。從子，承老省。
耋	達結切。八十曰耋。亦作耊。
𦒻	都忝切。老人面如墨點也。
𦽡	莫報切。邁也。九十曰𦽡。
耄	同𦽡。亦作𦒷。
者	之也切。語助也。
疒	女戹切。《說文》曰：倚也。人有疾病也。象倚著之形。又音牀。
𤴫	籀文疒。
疾	才栗切。患也。速也。《說文》曰：病也。
𤕼	古文疾。
病	皮命切。疾甚也。《說文》曰：疾加也。
痒	餘兩切。痛痒也。《說文》曰：瘍也。
癢	同痒。
疘	古紅切。下病也。
㾻	直余切。瘢也。又治庶切。
𤶠	丈加切。瘢𤶠也。
㾞	余周切。病也。
痡	芳俱、普胡二切。病也。《詩》云：我僕痡矣。
痛	聽棟切。病也，傷也。
瘣	胡罪切。病也。《詩》云：譬彼瘣木。
疴	於何切。病也。
痾	同疴。
瘽	渠謹切。病也。
瘵	側界切。病也。
瘨	都賢切。狂也。
瘼	謨洛切。病也。
疵	疾資切。病也。亦瑕疵。
瘖	於深切。不能言。
瘏	唐胡切。病也。《詩》云：我馬瘏矣。
癭	於郢切。頸腫也。
瘻	力𨷖切。瘡也。
疣	羽求切。結病也。今疣贅之腫也。
𤴨	尤呪切。頭摇也。與𩑣同。
㿙	匹備切。氣滿也。《說文》作𤼤，音備。
𤼤	《說文》㿙。
瘀	於豫切。積血也。
疛	除又切。心腹疾也。《吕氏春秋》云：身盡疛腫。又知有切。
㿒	同疛。又覩老切。病也。
㾈	附俱、夫禹二切。腫也。俛病也。
痀	渠俱切。曲脊也。
瘚	俱越切。逆氣也。與欮同。
痱	扶非、步罪二切。風病也。《詩》云：百卉具痱。
𤷂	同痱。
痵	瓊季切。氣不定也。心動也。亦作悸。
痤	徂和切。癤也。《說文》曰：小腫也。
疽	且余切。癰疽也。
㿛	力計、力翅二切。癰也。一曰瘦黑也。
癰	於恭切。癰，腫也。
㿈	同癰。
瘜	思力切。寄肉也。亦作𦞜。
癬	思踐切。乾瘍也。
疥	公薤切。瘙也。
㽱	居幽切。腹中急。
𤸫	尤問、尤粉二切。病也。
癇	亥閒切。小兒瘨病。
㽾	魚没切。病也。又斷也。
痂	古瑕切。瘡疥也。
瘤	力周切。腫也。瘜肉也。
瘕	公遐、公詐二切。久病也。腹中病也。《說文》本音遐。
癘	力誓切。疫氣也。《說文》本力大切，惡病也。
㾐	力誓切。《公羊傳》曰：大㾐。何休云：民病疫也。
瘧	魚略切。或寒或熱病。
痁	始廉切。瘧疾也。
痎	公諧切。瘧疾，二日一發。
痳	力金切。小便難也。
痔	治里切。後病也。
痿	於危切。不能行也。痺濕病也。《說文》音蕤。
痹	卑利切。濕病也。
𤹝	脾至切。足氣不至，轉筋也。
瘃	陟玉切。手足中寒瘡也。
𤷚	同瘃。
㾫	匹仙切。半枯也。
𤺄	時種切。足腫也。《詩》云：旣微且𤺄。籀文作𡰒。或作尰。
𤸱	於盍切。跛病也。又口盍切。
疻	之移、之氏二切。毆傷也。
痏	胡軌切。疻痏。又瘡也。
𤼒	羊水切。創裂也。一曰疾也。
㾆	齒占切。皮剥也。
𤵓	籀文㾆。
癑	乃送切。痛也。
痍	餘脂切。傷也。
疢	恥刃切。熱病也。《左氏傳》曰：季孫之愛我，如美疢也。
𤵜	疢。俗。
瘢	薄官切。瘡痕也。
痙	渠井切。風強病也。
疼	徒冬切。痛也。
痋	徒冬切。動病也。
瘦	所又切。損也。《說文》曰：癯也。
𤸃	同瘦。
癉	丁佐切。勞病也。又徒丹切。風在手也。又丁寒切。火癉，小兒病也。
疹	之忍切。𤻘疹，皮外小起也。《說文》曰：籀文眕。
㾜	丘協切。病息也。
疸	多但切。黃病也。《左氏傳》云：荀偃疸疸，生瘍於頭。疸疸，惡創也。亦作癉。又音旦。
痞	補被、平几二切。腹内結病。
㾁	虛没切。狂走皃。
痬	羊赤切。脉病也。又病相染也。
𤴹	壯里切。瘕病也。
疲	被爲切。乏也。勞也。
㽺	呼合、荆立二切。病劣也。
疧	渠支、丁禮二切。病也。《詩》云：俾我疧兮。
瘛	尺丗、胡計二切。癡也。小兒瘛瘲病也。
痸	同瘛。
痥	徒活切。馬脛傷也。
痑	吐安切。力極也。《詩》云：痑痑駱馬。亦爲嘽。
痼	古護切。久病也。
㽽	同痼。又小兒口瘡。
𤻲	力劭切。《說文》曰：治也。
療	同𤻲。
㿄	於之、於賣二切。呻聲也。
癃	力中切。病也。
𤷬	同癃。
疫	俞壁切。癘鬼也。
𤷫	力達切。辛也。亦痛瘌也。
癆	力到切。癆𤷫。
瘥	楚懈切。疾愈也。又才何切。病也。
𤸬	所惟切。𤸬損。《說文》云：減也。一曰耗也。今作衰。
瘳	敕周切。病愈也。
瘉	弋乳切。小輕也。又音俞。病也。
痗	莫隊切。病也。《詩》云：使我心痗。又音悔。
癡	丑之切。不慧也。騃也。
㾖	力子切。病也。《詩》云：悠悠我㾖。
疚	居又切。病也。
痯	古緩切。病也。《詩》云：四牡痯痯。痯痯，罷皃。
癙	式與切。病也。
㽹	孚萬切。惡也。吐㽹也。
瘐	愈乳切。病也。
瘎	是箴切。腹病也。
㽸	同瘎。
瘁	秦醉切。病也。
瘯	且谷切。瘯𤼠，皮膚病。《左傳》云：不疾瘯蠡也。注云：皮毛無疥癬。
𤼠	力果切。瘯𤼠。
瘰	同𤼠。
㽳	詡于切。病也。
𤼐	公玩切。病也。
癠	在細切。病也。物生不長也。
㾯	呼回切。馬病。
㿃	竹丗切。牛頭瘡也。赤白痢也。又音帶，㿃，下病也。
瘙	先到切。疥瘙。
㿋	同瘙。
𤺃	火聊切。腫欲潰。
𤻵	子結切。癰也。瘡也。
癤	同𤻵。
瘭	布昭切。瘭，疸病。
𤴱	竹故切。乳癰也。
㾢	力代切。惡病也。
㿆	古和切。
痠	先丸切。疼痠。
㿑	弋灼切。病也。
㾷	思移、思𠔃二切。痠㾷也。
𤸎	於歇切。中熱。亦作暍、㷎。又音渴。
癖	匹辟切。食不消。
𤻘	於近切。病也。
痴	丑之切。痴㾻，不達也。
㿓	古洽、苦洽二切。羊蹄閒㿓疾。
㽻	之移切。病也。
癄	莊校切。物縮也。
痷	於劫切。痷殜，半卧半起病也。亦作殗。
㾹	仁皆切。瘦也。
㾨	於綺、於解二切。矬也。
𤻋	步結切。不能飛也。枯病也。
疓	奴亥切。病也。
疙	魚乞切。癡皃。
𤸵	薄故切。𤸵𤻱，痞病。又音怖。
𤻱	力故切。𤸵𤻱。
㿖	同𤻱。
㾽	直僞切。《埤蒼》云：病也。《左傳》云：有重㾽之疾。與膇同。
㿕	弋廉切。瘡也。病走也。
𤶬	山革切。瘮𤶬，寒病。
瘮	山錦切。寒病。
㾕	同瘮。
㾰	户徒切。㾰𤻙，㾾也，物蛆咽中也。
𤻙	乎郭切。㾰𤻙也。
㾾	呼兼切。㾰㾾也。
𤸏	奴曷切。痛皃。
㾔	力與切。《埤蒼》云：晉大夫冀叔㾔也。
𤸒	牛具切。疣病也。
瘹	都叫切。狂也。
痓	充至切。惡也。
㿎	扶吻切。病悶也。
㾦	匹杯切。痂也，瘡也，弱也。
𤸑	扶又切。勞也，再病也。亦作復。
瘂	於假切。瘖瘂也。
𤺻	才兖切。大痒也。
𤷃	慈翦切。小痒也。
㾭	莊救切。㾭，縮也。
𤸷	渠軍切。痹也。
瘠	才亦切。瘦也。
㾊	古文瘠。
𤸶	蒲戒切。極也。疲勞也。或作𢞎。
痮	知釀切。痮，滿也。亦作脹。
𤸁	許穢切。困極也。亦作喙。
㾙	向蘄切。創肉反腫起也。亦作脪。
癵	力貟切。體癵，曲也。
𤼣	同癵。
㾍	女才切。病也。
痌	敕公切。痛也。亦作恫。
㾄	徒木切。怨痛也，誹也。亦作讟。
痆	女黠切。瘡病也。
㽴	治兩切。病也。
疳	居酣切。疾也。
𤸅	武巾切。病也。
癏	古頑切。病也。恥也。
𤺺	都旱切。病也。
㿉	徒回切。下腫也。
瘡	楚羊切。瘡痍也。古作創。
痕	户恩切。瘢痕也。
癀	胡光切。癀疸，病也。
痃	胡堅切。痃，癖也。
𤷄	渠貟切。手屈病。
癥	知陵切。腹結病也。
㾓	烏玄切。骨節疼。
痊	七縁切。病瘳也。
痟	思燋切。痟，渴病也。
㽿	古禾切。瘡也。又古花切。
瘑	古禾切。疽瘡也。
㾋	許尤切。㾋息，下痢病也。
𤼀	桑孤切。病也。
㿘	役征切。病也。
𤷏	余針切。病也。
瘊	胡鉤切。疣病也。
𤺏	披盤切。死也。
𤷎	都雷切。𤷎，腫也。
𤵛	補回切。癥結痛也。
㾂	呼來切。病也。
𤺎	息邪切。癢也。
𤴽	渠吟切。寒也。
痄	仕加切。痄疨，病甚也。
疨	五加切。痄疨。
痭	北騰切。婦人癥血不止也。
㾏	五圭切。癡皃。又五皆切。
疿	甫未切。熱生小瘡。
𤸆	於幾切。𤸆，弱也。
𤷼	思將切，又息奬切。𤷼疾也。
𤺌	都稜切。病也。
癗	力罪切。皮起也。
𤴻	直髙切。𤴻疾也。
𤶡	知有切。腸痛也。
𤺖	眉隕切。癇病也。
㽷	尸類切。病也。
𤻃	式與切。𤻃，熱疾也。
𤸼	烏古切。疾也。
疺	符法切。疺，瘦也。
𤶀	古齩切。𤶀，痛也。
𤶗	五才切。癡疾也。本作獃。
𤼂	許偃切。病也。
𤷑	巨右切。病也。
痢	力地切。瀉痢也。
𤻄	思醉切。風𤻄也。
瘴	之亮切。瘴，癘也。
疶	思烈切。痢也。
疱	薄敎切。疱，瘡也。
𤻖	薄寐切。手冷也。
㾒	而於切。㾒，病也。
癐	古會切。病也。
𤻜	口蓋切。喉疾也。
㿚	力箇切。病也。
㾧	苦卧切。秃㾧病。
𤺔	時夜切。多病也。
𤸻	尼夜切。又女下切。𤸻，病也。
𤺼	力竹切。病也。
𤷾	袪叶切。病少氣。
㿇	私習切。小痛也。又詞什切。
𤷇	火麥、火域二切。《說文》曰：頭痛皃。
㾑	五合切。病寒也。
㾣	口金切。疾瘧，惡寒振也。
癨	呼郭切。癨亂也。
癔	於識切。病也。
𤷙	都勒切。𤷙，病也。
癈	方吠切。痼病也。
瘲	子用切。病也。又瘛瘲，小兒病。
瘍	以章切。《說文》曰：頭創也。
疕	補履切。頭瘍也。
㾺	莫怕切。牛馬病。《說文》云：目病。一曰惡氣箸身。一曰蝕創也。
𤺉	于彼切。口咼也。
疝	所閒、山諫二切。病也。
㾇	莫六切。病也。
𤶘	呼骨切。多睡病也。
㾶	古忽切。膝病。與尳同。
𣦻	在安切。殘穿也。
𣦼	同𣦻。
㕡	呼各切。溝也。與壑同。
㕢	居載切。深堅意也，偶也。
叡	以芮切。明也，聖也，智也。與睿同。
𠭗	才正切。坑𠭗也，穿地捕獸也。亦作穽。
㕟	苦怪切。犬息也。
歹	午達切。𠛱骨之殘。一曰㱸也。
歺	同歹。
𡰮	古文歹。
𣨙	於爲切。病也。亦作痿。
㱪	呼温切。《說文》曰：瞀也。
殤	詩羊切。《說文》曰：不成人也，人年十九至十六死爲長殇，十五至十二死爲中殤，十一至八歳死爲下殤。
殰	徒木切。《說文》曰：胎敗也。《禮記》曰：胎生者不殰。鄭玄云：肉敗曰殰。
殂	在乎切。死也。今作徂。
𡲂	古文殂。
𡲡	古文殂。
殛	居力切。《說文》云：殊也。《書》曰：殛鯀于羽山。
𣨛	子律切。死也，終也。
㱳	亡各切。死𡧯㱳也。
𣩎	同㱳。
殁	莫骨切。死也，落也，盡也。今作沒。
歾	同殁。
殊	時朱切。絕也，死也。《廣雅》云：殊，斷也。《蒼頡》云：殊，異也。
殨	胡對切。爛也。
殪	於計切。死也。
𣩵	俾刃切。𣩵，斂也。
肂	思利切。埋棺坎下也，瘞也。亦假葬於道側曰肂。
殔	羊至切。《說文》曰：瘞也。
殣	奇吝切。路冢也。
殠	齒售切。物傷氣也。
㱙	虛九切。腐也。或作朽。
殃	於良切。凶咎也。
殘	昨安切。賊義也，惡也，食餘也。或爲㱚。
㱚	昨安切。禽獸所食餘也。或作䏼、𣧻。
㱯	午哀、公哀二切。殺羊出其胎也。
殄	徒典切。絕也。
𣦺	古文殄。
殲	子廉切。𧗊也，死也。亦作殲。
殫	多安切。盡也。
殬	都路、同故二切。敗也。《書》云：彞倫攸殬。亦作𣀇。
㱻	力外、力卧二切。畜産疫病。
殖	時力切。長也，生也，種也。《詩》云：殖殖其庭。言平正也。
㱠	苦胡切。㱠乾。《說文》曰：枯也。
𡱨	古文辜字。
㱦	丘知切。《說文》曰：棄也。俗語死曰大㱦。又居綺切。
殉	辭峻切。用人送死也。亦求也，營也。亡身從物爲殉也。
殈	況壁、呼狊二切。《禮記》曰：卵生者不殈。殈，裂也。
𣧡	許劣切。盡也。
㱸	蒲狄切。㱸㱤，欲死皃。
㱤	先狄切。㱸㱤。
𣨍	古鹿切。𣨍𣨁，死皃。
𣨁	思禄切。𣨍𣨁。
𣧩	之戎切。殁也。今作終。
殏	渠尤切。終也。亦作求。
㱜	壯殺切。夭㱜也。癘病也。
殧	千六切。𣧩也。
𣩈	子邪切。小疫也。
殀	倚兆切。殁也。短折曰殀。亦作夭。
㱥	力𦫵切。㱥殑，鬼出皃。又魯蹬切。
殑	巨𦫵切。殑㱡，掣縮也。
㱡	色兢切。殑㱡，欲死皃。
𣩟	徒亘切。㱥𣩟，困病皃。
㱟	孚彼切。㱟，折也。
殕	方九切。敗也，腐也。又步北切，斃也。
㱴	才賜切。病也，獸死也。又與胔同。
㱬	於罪切。㱬𣧞，不知人也。
殢	大計、天計二切。極困也。
𣩯	於劫切。𣩯殜，病。
殗	同𣩯。
殜	余攝切。病也。
㱵	方問切。殨也。
㱞	宜及切。危也。
𣧂	他計切。喘也。𣧂𣧎，困極也。
𣧎	公惠切。𣧂𣧎。
𦍙	徐羊切。女鬼也。
𣩱	於太切。死也。
𣧨	慈詈切。今作骴。
𣧞	丑利切。鬼魅也。亦作䰡。
𣩒	子牢、祀牛二切。終也。亦作傮。
㱫	力翰切。敗也。亦作爛。
𣧿	力祭切。病也。
殞	爲閔切。歿也。
𣨱	胡果切。與禍同。
𣧳	力各切。零也。或作落。
殍	撫俱切。餓死也。又平表切。
𣱚	居希、居對二切。古文刏。
殅	色爭切。死而更生。
𣨢	巨勿切。𣨢，殭也。
㱶	蒲行切。死人時也。
𣨥	蒲盲切。𣨥，𣨉也。
𣨉	呼庚切。
𣧑	虛顒切。古文凶。
殝	側詵切。死也，盡也。
𣧝	詞由切。殘也。
𣨝	於舉切。㱠也。
𣧽	奴到切。恨也。
㱱	胡罪切。㱱㱣，不平也。
㱣	土罪切。不平也。
殆	徒改切。危也。
𣩠	息次切。死也，盡也。亦作澌。
殭	居良、居亮二切。死不朽也。
𣧃	丁故切。死敗也。又𣧃，病也。
𣨅	力會切。病也。
殮	力贍切。𣩵殮也，入棺也。
𣩡	先外切。瘦病也。
𣩿	力箇切。瘦病也。
殟	烏歿切。《說文》云：胎敗也。又音温。
𣧍	奴沒切。殟𣧍，心亂也。
𣧷	丁卧切。貧殞。
殎	苦甲切。㱠殎也。
㱹	力的切。殫㱹也。
𣨶	呼穢切。困極也。或作𤸁。
𣧺	《漢書》云：稽侯𣧺。應劭音訕，李奇又音山。
死	息𡛷切。神盡也。窮也。《說文》曰：澌也。人所離也。
𠒁	古文死。
薨	呼肱切。亡也。
𣩾	同薨。
𣣌	資利、七四二切。《說文》曰：戰見血曰傷。或爲惛，死而復生爲𣣌。
薧	呼勞切。薧里，黃泉也，死人里也。
𣨑	於計切。古殪字。
斃	卑丗切。仆也，頓也，上也，敗壞也。
𠮠	古瓦切。剔人肉置其骨。
冎	同𠮠。
㗗	補解切。別也。
別	蒲列切。離也。又彼列切。分別也。
凶	許恭切。短折也，惡也，咎也。
兇	許鞏切。懼聲也。又音凶。
穴	胡決切。孔穴也。亦土室也。冢壙也。
𥨍	扶福切。地室也。《詩》云：陶𥨍陶穴。或作㙏。亦作復。
竈	子到切。炊竈也。
𥨫	同竈。
窹	牛故切。《廣雅》云：窹謂之竈。《蒼頡》云：楚人呼竈曰窹。
窯	餘招切。燒瓦竈也。
𥥦	式林切。竈突也。
窐	胡圭、古攜二切。甑孔也。亦作𤮰。
穿	充縁切。通也。穴也。
䆢	於決切。穴皃也，空也，穿也。
䆕	於穴、呼穴二切。穿也，空也。或爲䏐、䦑。
竅	口弔切。穴也，空也。
竇	徒遘切。水道也，決也，空也。
空	口公切。盡也，大也。亦竅也。
𥥻	口定切。空也。或作罄。
窠	口和切。《說文》曰：空也。穴中曰窠，樹上曰巢。
穵	乙八切。深也，空也。
䆷	呼穴切。深皃。或作坹。
䆫	初雙切。助户明也。在牆曰牖，在屋曰䆫。
窓	同䆫。俗。
窨	一鴆切。《說文》曰：地室也。
窳	俞矩切。邪也，器空中也。《說文》曰：汚窬也。
𥦠	同窳。
窊	一瓜切。《說文》曰：汚衺下也。
窞	徒敢切。旁入也，坎中小坎也。
窌	普孝切。穿也，窖也，藏也。又力救切。地名。
窖	古孝切。地藏也。
窵	都料切。窵窅，深也。
窡	竹刮切。穴中見也。
窬	羊朱、徒構二切。《說文》曰：穿木户也。《禮記》曰：蓽門圭窬。
窺	丘垂切。小視也。亦作闚。
窋	知律切。物在穴中皃。又空也。周不窋，后稷子也。
𥧑	徒堅切。塞也。今作塡。
窒	知栗切。塞也。
窣	蘇骨切。勃窣，穴中出也。
竄	葱玩切。匿也。逃也。隱也。放也。藏也。
突	徒骨、他骨二切。穿也。《說文》曰：犬从穴中暫出也。一曰滑也。
窘	羣尹切。困也，急也。
窈	於鳥切。窈窕，幽閑也，深遠也。
窕	徒鳥切。窈窕也，深極也。
䆳	思類切。窮也。《說文》曰：深遠也。
究	居宥切。深也，窮也，盡也。
窱	他弔、他了二切。杳窱也，深也。
窔	於弔切。幽深也。
穾	同窔。俗。
穹	丘弓切。髙也。《說文》曰：穹，窮也。
竀	丑庚切。《說文》曰：正視也。
窮	渠躬切。極也。
竆	同窮。
䆞	烏皎切。遠望合也，冥也。亦作窈、𡧼、杳。
窀	豬輪切。《左氏傳》曰：唯是春秋，窀穸之事。杜預云：窀，厚也。穸，夜也。厚夜猶長夜也。
穸	辭赤切。窀穸。
竁	充芮、充絹二切。穿地也。一曰小鼠聲。
窆	保驗切。下棺也。
𥦜	補鄧切。束棺下也。亦作堋。
䆘	於甲切。入脉剌穴謂之䆘。
窾	口管切。空也。
窇	蒲角切。土室也。又窖也。
窄	側格切。迫也。陿也。或作迮。
𥧮	陟厄切。兎窟也。
𥥸	丈加切。窊𡨀，深皃。
𥧰	胡霸切。横木不入也。又寛也。或作瓠。
䆾	力甘切。䆾䆱，薄而大也。
䆱	他甘切。䆾䆱。
𥤷	由心切。深也。
𥥉	似就切。山穴也。籀文岫。
䆖	胡泓切。䆖䆵，大屋也。又屋深響也。
䆵	杜萌切。䆖䆵。
𥥈	胡萌切。屋聲。
䆸	竹萌切。䆸䆖，闊大皃。
𥩁	居六切。窮也。亦作𥩁。
窚	時聲切。屋所受。
𥧤	奴丁切。大也，明也。
𥥐	七居切。亦岨字。
𥧬	口典切。不動也。
䆑	除耕切。小突也。
䆟	口荅切。䆟，合也。
窟	口骨切。窟，室也，穴也。
䆚	徒東切。通䆚也。又音洞。
竂	落蕭切。穿也。
𥥌	弋質切。𥥌，穴也。
窪	烏瓜切。深皃。
䆲	苦郎切。空也。
䆡	力唐切。穴也。
䆽	巨魚切。空也。
𥤨	那胡切。𥤨，窒也。
䆰	於吁切。山穴也。
𥥊	莫永切。《說文》曰：北方謂地空，因以爲土穴，爲𥥊户。
𥥣	胡官切。與垣同。
䆹	昌容切。空也。
穻	羽俱切。穻，牖也。
竊	千結切。穴也，盜也。又淺也。
𥥶	徒形切。𥥶，穴也。
䇁	息咨切。䇁，穴也。
𥥋	力丁切。𥥋，井也。
𥥠	居委切。穴也。
𥥷	徒候切。陷𥥷也。
𥧒	古候切。𥧒，穴也。
窂	力刀切。窂，實也。與牢同。
竉	力董切。孔竉也。
𥤴	烏敢切，於檢切。𥤴，閉也。
䆔	恥中切。穿䆔也。
穽	慈井切。坑穽也。
窉	筆永切。穴也。
𥤸	五丸切。𥤸，窟也。
䆜	于究切。空也。
㝮	千外切。塞也。
𥦁	他弄切。穴也。
𥥥	色滓切。穴也。
𥦟	丁見切。山下穴。
丨	思二切。《說文》曰：下上通也。引而上行，讀若囟，引而下行，讀若𨓆。又古本切。
𣃘	陟陵、丑善二切。旌旗杠皃。
个	古賀切。明堂回面，偏室曰左个。
中	致隆切。半也。和也。又丁仲切。《禮》：射矢至的曰中。
𠁧	古文中。
𠁩	古文中。
串	古患切。《爾雅》云：習也。或爲慣、遦。
屮	雉列切。草木初生也。古文或爲艸字。《說文》丑列切。
屯	陟倫切。萬物始生也，厚也，難也。
𡴆	力竹切。圈𡴆，地蕈，生田中也。
𡴫	籀文𡴆。
𡴋	莫佩、莫罪二切。草上生也。又雖也，事屢也。今作𣫭。
𡵳	芳云切。草初生，香𡵳布也。今作芬。
𡹆	徒篤切。苦也，害人草也。今作毒。
𡼡	詡軍切。熱也，煙上出也。今作𤋱。
木	莫榖切。位居東方甲乙也。燧人氏鑚出火也。《說文》曰：冒也，冒地而生，東方之行。从屮，下象其根。
橙	除耕切。橘屬。《上林賦》云：黄甘橙楱。
樤	徒彫切。柚樤也。亦作條。
條	徒彫切。小枝也。
樝	側加切。似梨而酸。
柤	同樝。
棃	力之切。果名。
梨	同棃。
樆	力枝切。山梨也。
㮕	而兖切。紅藍。一曰棗，似杮也。
槅	居責切。大車軛也。
𣐈	鉏几切。赤實果。
柟	奴含、而鹽、而剡三切。葉似桑，子似杏而酸。《爾雅》云：梅柟。
楠	同柟。俗。
梅	莫回切。《說文》：柟也。
楳	同梅。
柰	那賴切。果名。又柰何也。
㮈	同柰。
楧	猗明切。楧，梅也。
櫻	於耕切。含桃。《上林賦》云：櫻桃也。
李	力子切。果名。又《左氏傳》云：行李。
杍	古文李。又音子，木工也。
𣓀	側詵切。實似小栗。
榛	同𣓀。
桃	達髙切。毛果也。
榹	息移切。山桃也，似桃而小。
㮘	莫刀切。冬桃也。
枆	同㮘。
梒	胡諳切。今謂之櫻桃也。亦作含。
楷	口駭切。木名，孔子冢蓋之樹。又楷，式也。《禮記》曰：今丗之行，後丗以爲楷。又音皆。
棠	達郎切。棠，梨木。
桂	古惠切。木名。
桬	所加切。桬棠，華赤，實味如李，無核，食之使人不弱，可衞水。
杜	徒古切。赤棠也。又塞也。
槢	似立切。堅木也。
樿	之善切。木名。白理者可爲櫛。
椲	禹鬼切。木名。皮如韋，可屈，以爲盂。
楢	以周、赤沼二切。《說文》曰：柔木也，工官以爲輭輪。
桏	渠容切。桏，柜柳。
柜	居旅切。柜柳也。
棆	理均切。木名。
𣐑	疾貲切。無𣐑木。
𣖲	同𣐑。
楈	先吕切。木名。
柊	之戎切。柊楑，椎也。
楑	渠惟切。柊楑。
𣓌	公道切。木名。
椆	之幼切。木名。
𣟗	余脂切。木名。
樕	桑屋切。《詩傳》云：樸樕，小木也。
㯈	同樕。
槲	胡木切。槲，樕木。
棌	千代切。槲也。
梣	昨今切。靑皮木。
𣘕	同梣。
橬	同梣。
𣠟	同梣。又音岑。
棳	之悅切。梁上楹也。
梲	同棳。
𣘫	胡勞切。木名。
椯	市專切。木名。又丁果切。
𣖃	同椯。
𣜅	同椯。
棶	力才切。椋也。
椋	力將切。材中車輞也。
檍	於力切。木名。
𣙿	芳味切。木名。
栵	力制、力薛二切。栵，栭也。
栲	苦道切。山㯉也。
𣐊	同栲。
棪	餘冉切。實似柰，色赤，可食。
㯉	敇於切。惡木也。
楀	俱禹、于矩二切。木名。
蘽	力軌切。木名。
櫐	同蘽。
𣡺	籀文櫐。
桋	餘脂切。𣏌桋也。
柀	碑詭切。杉木也。埋之不腐。
檆	所咸切。木名。
杉	同檆。
栟	俾名切。栟櫚木。
楸	且留切。梓屬。
檟	柯雅切。山楸也。
榎	同檟。
椅	於宜切。楸也。
椿	丑倫切。木名。《莊子》云：上古有大椿，以八千歳爲春，八千歳爲秋。
橁	相倫切。《說文》曰：杶也。亦丑倫切。
杶	敇倫切。木似㯉。
櫄	同杶。
𣚍	於力切。梓屬。
榛	仕銀切。木叢生。
梓	咨里切。木名。
榟	同梓。
杞	袪己切。苟杞也。
桵	如隹切。小木也。
棫	胡逼切。白桵也。
椐	京於、丘於二切。樻也。
樻	丘貴切。木可爲杖。
栩	吁羽切。《說文》云：柔也。一曰樣也。
柔	時渚切。栩也。今爲杼。
樣	辭兩切。栩實也。
橡	同樣。
杙	余力切。果名，如梨。又橜也。
枇	婢脂切。枇杷，果木，冬花夏熟。《上林賦》云：枇杷橪杮。
桔	居屑切。桔梗，藥名。
柃	力丁、力井二切。木名，可染。
柞	才落、子各二切。木名。
楮	丑吕切。木名。
柠	同楮。
捋	力說、力活二切。木名。
榗	子賤切。《說文》曰：木名。《書》曰：竹箭如榗。
橪	於堅切。橪皮，香草也。《說文》而善切。酸小棗也。一曰染也。
欏	力多切。檖木也。
椵	加馬切。《說文》曰：木可作牀几。
楛	胡古切。木，中矢笴。
櫅	子兮切。白棗，可以爲大車軸。
橞	胡桂切。木名。
樲	如至切。酸棗。《孟子》云：樲棗是也。
㯷	補木、普木二切。堅也，苞也，叢也。又步卜切。㯷樕，小木也。亦作樸，又縣名。
㭁	如陵切。木名。
栺	至而切。木名。
棈	才見切。木名。
柅	女几、奴禮二切。木名。又絡絲柎。
梢	所交切。木也。小柴也。《淮南》：曳梢肆柴。
㰋	婢賔切。木名。
𣟌	里計切。木名。
㮿	俾質切。木名。
楋	力達切。木名。
椇	俱禹切。枳椇也。
梭	且泉切。木名。又先和切。織具也。
枸	俱禹切。其木可以爲醬，出蜀中。亦作蒟。
樜	之夜、舒預二切。大木，出發鳩山。
枌	扶云切。白榆也。
檴	胡霸、胡郭二切。木名。
樗	同檴。
枋	甫亡切。木，可作車。
檗	補革切。黃木也。
榝	所黠切。似茱茰。
楊	余章切。楊柳也。
槭	子六切。木，可作大車輮。
檉	敇貞切。《說文》云：河柳也。
榶	徒郎切。棣也。
柳	力酒切。小楊也。
桺	《說文》柳字。
𣖆	以荀切。木，可以爲鉏柄。
栘	余支、成兮二切。棠棣也。
欒	魯官切。木，似欄。
權	具貟切。黃英木也。又稱錘也。亦作☀。
棣	徒計切。《詩》曰：唐棣之華。唐棣，栘也。
枳	居紙、諸氏二切。似橘也。
榖	古斛切。惡木也。
楇	古和切。車缸盛膏者。又紡車收絲具。
㭕	去諸切。㭕，极也。
檵	故詣切。枸杞也。
檀	達丹切。木名。
枒	魚嫁切。木名。又弋賖切。木，出交阯，髙數千丈，葉在其末也。
櫟	來的切。木名。《左氏傳》曰：鄭伯突入于櫟。杜預曰：鄭別都也。又舒灼切。又余灼切。櫟陽，縣名。
梂	渠鳩切。《說文》曰：櫟實。一曰𨯳首也。
楝	來見切。木名，子可以浣衣。
柘	之夜切。木名。亦作樜。
檿	於簟切。山桑也。
𣛺	千栗切。木，可以爲杖。
𣟳	徐沿切。𣟳味稔棗。
橎	甫袁、甫遠二切。木名。
榮	爲明切。華榮也。又桐木也。
梧	午徒切。梧桐也。
桐	徒東切。木名。
榆	𢈔朱切。白粉也。
棻	妨云切。香木也。
樵	昨焦切。薪也。
梗	柯杏切。梗，直也。又桔梗。
松	徐容切。木名。
㮤	古文松。
樠	武官、莫昆二切。木名。《左傳》又音朗。
檜	古會切。栢葉松身。
樅	子庸、七恭二切。松葉栢身。《詩》云：虡業維樅。樅，謂崇牙也。
栢	補白切。木名。《詩》曰：汎彼栢舟。
机	飢雉切。木出蜀中。
梇	力棟切。木名。益州有梇棟縣。
楰	俞主切。楸屬，鼠梓也。
梔	之移切。黃木，實可以染。《爾雅》曰：桑㸤有葚梔。
杒	如振切。木名。
榙	胡荅切。榙𣝋，果名，似李。又音荅。
𣝋	杜荅切。榙𣝋。
栯	於六、禹九二切。《山海經》：太室山有木，葉狀如梨而赤理，名曰栯木，服之不妒。
榣	餘招切。木名。又樹動皃。
櫾	余舟切。木名。
某	莫回切。酸果也。又音母。不知名者云某。
槑	古文某。
朱	之瑜切。赤心木，松栢屬。
樹	時注切。木揔名。
𡬾	籀文樹。
本	補衮切。始也。《說文》曰：木下曰本。
㮺	古文本。
株	陟俱切。木根也。
末	莫曷切。端也，顛也，盡也。《說文》曰：木上曰末。
柢	丁計切。根也。
根	柯恩切。株也。
枝	之移切。枝柯也。
㮨	子力切。木名。似松有刺，細理也。
𣖾	皮袐切。木名。出蜀中。八月中吐穗如鹽狀，可食，味酸美也。
果	古禍切。木實也。又果敢也，信也，能也。
杈	楚加切。枝也。
槮	所錦切。木實也。《爾雅》曰：槮謂之涔。注云：今之作罧者，聚積柴木於水中，魚得寒入其裏藏隱，因以薄圍捕取之。作罧同。又楚今、史今二切，木長皃。
朴	普角、普木二切。本也。
枚	莫回切。枝也。又箇也。
𣓁	口寒切。《說文》云：槎識也。《夏書》曰：隨山𣓁木。
栞	同𣓁。
欇	時葉切。豆也。一名虎櫐。
𣠞	同欇。
栠	如甚切。木弱皃。
枖	於驕切。木盛皃。
枊	五浪、五郎二切。繫馬柱也。
朵	都果切。木上垂。
朶	同朵。
梃	達頂切。木也。
標	俾饒切。木末也，顛也。又標舉也。又卑小切。
桹	力唐切。髙木也。
䯂	所臻切。《說文》曰：衆盛也。《逸周書》曰：䯂疑沮事。
橌	下板切。大木皃。
柚	羊宙切。似橘而大。《吕氏春秋》：果之美者，有雲夢之柚。
枵	許朝切。玄枵，虛危之次。亦木皃。
柖	時昭切。樹摇皃。《淮南子》：死而弄其柖。責絡牀爲柖。
樛	居秋切。《詩》曰：南有樛木。木下曲曰樛。
朻	同樛。《爾雅》曰：下句曰朻。
枉	紆往切。衺曲也。
杏	胡梗切。果也。
橈	奴敎切。《說文》曰：曲木也。《易》云：棟橈，本未弱也。又如昭切，小楫也。
枎	輔虞切。枎䟽，四布也。
㭂	子了切。木忽髙也。
𣓗	呼骨切。髙也。
𣒪	同𣓗。
橚	息六切。木長皃。
梴	丑連切。木長皃。《詩》曰：松桷有梴。
杕	徒計切。木盛皃。
檹	於宜切。長皃。《說文》曰：木檹施也。賈侍中說：檹，即椅也，可作琴。又檹椸，不正皃。
欃	仕杉切。木蘭也。又楚咸切。《爾雅》云：彗星爲欃槍。又𨦣也。
𣔵	同欃。《說文》音託，落也。與籜同。
格	柯頟切。式也，量也，度也，至也，來也。
槸	魚制切。木相摩。
𣞕	同槸。
槀	苦道切。木枯也。
槁	同槀。
樸	普角切。眞也。木素也。
楨	知京切。堅木也。《山海經》曰：大山多楨木。郭璞云：女楨也。冬不凋。又楨榦，築垣版也。
𣔳	他洛切。擊木也。《爾雅》云：木謂之𣔳。今江東斫木爲𣔳。亦作柝。
𣟄	同𣔳。
柔	如周切。弱也。木曲直也。
榑	附俱切。榑桑，神木，日所出也。
朸	旅得切。《韓詩》云：如矢斯朸。木理也。平原有朸縣。
杲	公老切。明也，白也，髙也。
杳	於鳥切。深廣寛皃。《說文》曰：冥也。
㮝	何格切。角械也。一曰木也。
栽	子來切。《說文》云：築牆長版也。《左氏傳》曰：楚子圍蔡里而栽。杜預云：設板築。又昨代切。
築	徴六切。擣也。剌也。古文作𥲓。
構	古候切。架屋也。
檥	義奇、儀倚二切。《史記》曰：烏江亭長檥舟待項羽。應劭曰：檥，正也。孟康曰：檥，附也。
榦	柯旦切。《書》曰：杶榦栝栢。榦，柘也。亦楨榦，築垣版也。又柄也。
模	莫奴切。法也。規也。
橅	同模。
桴	芳無、扶留二切。屋檼也。又《論語》曰：乗桴于海。注云：編竹木，大者曰筏，小者曰桴。
棟	都貢切。屋極也。
檼	於靳切。棼也，棟也。
極	渠憶切。棟也。《書》曰：建用皇極。極，中也。又至也，盡也，遠也，髙也。
樘	達郎、丑庚二切。柱也。又車樘也。
橕	同樘。
柱	雉縷切。楹也。又株主切。塞也。
楹	餘成切。柱也。
榰	之移切。柱也。
楶	子結切。《說文》曰：欂櫨也。
櫨	來都切。柱上柎也。《吕氏春秋》曰：果之美者，箕山之東，靑鳧之所有甘櫨焉。一曰宅櫨木，出弘農山。
枅	結奚、結賢二切。方木也。
㭓	皮變切。門柱上欂櫨也。亦作閞。
楣	母悲切。《說文》云：秦謂屋櫋聯也，齊謂之檐，楚謂之梠。
槉	慈栗切。㭓也。
栭	如之切。栭，栗也。又屋枅上標也。《爾雅》曰：栭謂之楶，即櫨也。
椽	馳宣切。榱也。
桷	古學切。榱也。
橑	梁道切。榱也。《楚辝》曰欄橑。以木欄爲榱也。
櫋	彌堅切。屋櫋聯也。
榱	所龜切。《說文》曰：秦名爲屋椽，周謂之榱，齊魯謂之桷。
梠	力語切。《說文》曰：楣也。
㮰	婢脂、裨低二切。屋梠也。
檐	余瞻切。屋檐也。
櫩	同檐。
橝	大玷切。屋梠前也。一曰蠶槌。又大耽切。木名。
樀	都歷切。檐也，屋梠也。
槏	去減切。户也。
植	時職切。根生之屬也，樹也，置也。又除吏切，養蠶器也。
㯰	同植。
杗	武方、莫當二切。屋大梁也。
樞	齒朱切。户樞也。
櫙	於侯切。木名。《爾雅》云：櫙荎，今之剌榆。
㰍	力同切。房室之䟽也。亦作櫳。
楯	時允切。闌檻也。《漢書》有鉤楯，主近苑囿。本亦作盾。
樓	落侯切。重屋也。
櫺	力庭切。屋柖也。《說文》曰：楯閒子也。
栜	山革切。赤栜木。
梀	丑足、七足二切。短椽也。亦木名。
椳	郁回切。户樞也。
槾	莫干、亡旦二切。杅槾也。
杅	於胡切。《說文》曰：所以涂也。秦謂之杅，𨵿東謂之槾。《論語》曰：糞土之牆，不可杅也。
𣔺	莫到切。門樞之橫梁。
欂	補各、弼㦸二切。欂櫨枅也。
𦼭	弼㦸切。《說文》曰：壁柱也。
槈	奴遘切。《說文》曰：薅器也。《國語》曰：挾其槍刈槈鎛。
榍	先結切。木名。《說文》曰：限也。
𣕋	同榍。
楂	俟加切。水中浮木也，柴門也，𣑭也。亦作查。
楗	渠偃切。𨵿楗也。與鍵同。
㰇	子廉切。楔也。或殱字。
𣑭	楚格切。編豎木。
楔	革鎋切。荆桃也。亦門兩傍木。又先結切。
桓	胡端切。桓木，葉似柳，皮黃白色。
杝	直紙切。《詩》云：析薪杝矣。謂隨其理也。又音移，木名。
楃	烏角切。木帳也。
橦	徒江切。《說文》曰：帳極也。《西京賦》：都盧尋橦。橦，竿也。或作幢。
杠	古尨切。《爾雅》曰：素錦綢杠。以白地錦韜旗之竿。又石杠，今之石橋。又牀前橫也。
𣘘	所銀切。《方言》云：杠，東齊海岱之閒謂之𣘘。
桯	户經、他丁二切。牀前几也。
榻	恥臘切。牀狹而長謂之榻。
枕	之甚切。卧頭所薦也。又車後橫材。又之賃切。
楲	於歸切。楲窬，褻器。又決塘木也。
㭘	居業、公荅、渠業三切。劒柙也。《莊子》云：㭘而藏之。
櫝	徒榖切。匱也。亦木名。又小棺也。
樚	同櫝。
櫛	側瑟切。梳枇之㧾名。
楖	同櫛。
梳	所於切。理髮也。
梱	苦本切。門橛也。
𣚏	句娛切。㭉臿也。
㭒	詳里切。臿也。與耜同。
梩	同㭒。
㭉	胡瓜切。兩刃臿也。今爲鏵。
枱	弋之切。耒端木也。亦作鈶。
𨐠	籀文枱。
柌	似咨切。鎌柄也。
楎	呼歸切。杙也。在牆曰楎。又犂轅頭也。
櫌	於求切。《說文》曰：摩田器也。《吕氏春秋》曰：鉏櫌白梃。櫌，椎也。
欘	知録切。枝上曲。一曰斤柄也。又斫也。或作斸。
𣒃	胡的切。又胡革切。燒麥柃𣒃也。
杷	步牙切。收麥器也。
柫	甫物切。連枷也，所以打穀者也。
槩	柯愛切。平斗斛也。又梗槩。
杚	同槩。《說文》古没切。平也。
杫	思漬切。肉几也。
㮐	同杫。又思井切。
𣘩	同㮐。
桮	博回切。《說文》曰：㔶也。
杯	同桮。
柶	思至切。角匕也。《周禮》曰：大喪共角柶。
槃	步干切。器名。或作盤、鎜。
柈	同槃。
檈	似宣切。圜案也。
梋	古玄切。椀謂之梋，盂屬也。又辭玄切。
椷	古咸、胡緘二切。木名。又杯也。篋也。
㮀	同椷。
案	於旦切。几屬也，食器也。
杓	甫遥、都歷二切。斗樀也。又市若切。
杵	齒與切。舂杵也。
桱	公定切。桯也。又木名。
櫑	力回切。刻木爲雲雷象謂之櫑。又作罍。
榼	苦閤切。酒器也。
椑	薄雞切。齊人謂斧柯爲椑。又圎榼也。《漢書》曰：美酒一椑。
櫎	胡廣切。所以支器。一曰帷櫎，屏風屬。
橢	敕果切。狹長也，車笭中橢器也。
㮂	俱録切。舉食者。
檕	公悌切。繘耑木也。
槌	紂愧切。植也，蠶槌也。
㭙	陟革切。槌橫木也，𨵿西謂之㭙。
棏	同㭙。
𣚅	古文㭙。
样	餘章、子郎二切。槌也。
栚	直荏切。橫槌也。
檷	奴底切。木也。絡絲柎也。
機	居衣切。弩牙也。
𣜤	先和切。織𣜤也，緯也。亦作梭。
榺	詩證切。機持經者。
杼	持吕切。機持緯者。
椱	扶富切。機持繪者。
楥	吁萬切。履法也。
楦	同楥。俗。
棚	皮莖、部登二切。閣也。棧也。
核	爲革、户骨二切。果實中也。
栫	在見切。木也。柴木壅水也。
槶	古誨切。筐也。
梯	他奚切。木階也。
棖	宅行切。門兩傍木也。
桊	居媛切。牛鼻環也。一曰牛枸。
㮲	楚愁切。牛桊也。
樴	之力、徒得二切。杙也，所以繫牛。
椎	直追切。木椎也。
梐	蒲禮切。《周禮》：掌舎設梐枑。梐枑，謂行馬也。《家語》周梐。王肅曰：獄牢也。
枑	胡故切。梐枑。
棧	仕板切。《說文》云：棚也。一曰竹木之車曰棧。《詩》曰：有棧之車。
槿	渠巾切。柄也。又居隱切。木槿，朝生夕隕，可食。
欀	人向切。道木也。
梎	乙交切。柌也。
㮃	於皮切。田器也。
榤	音桀。杙也。
楱	且豆切。橘類也。
朽	虛柳切。腐也。
框	去狂切。棺門也。
櫒	先葛切。櫒聲也。
村	千昆切。聚坊也。
㯋	古迥切。篋也。
棤	思亦切。棤皵也。謂皮甲錯。
栒	思尹切。栒虡，縣鍾磬，橫者曰栒。亦作簨。
𣕍	同栒。
椴	大館切。木，似白楊。
杭	胡剛切。州名。
柭	蒲葛切。矢末也。
㯫	距於切。藩落籬。
棴	扶木切。木，出崐崙也。
檣	才羊切。船檣，帆柱也。
㮫	胡獺切。所以輔木轉也。
㭑	武賴切。木名。
𣘧	附俱切。江東人呼草木子房爲𣘧。
𣏚	上支切。碓衡也。
㯮	時燭切。木名，大葉似柳而赤。
欋	具俱切。齊魯謂四齒杷也。
樢	丁了切。亦蔦字。
棉	彌羶切。木名。
𣏜	同棉。
㮌	亦同棉。
㮁	下交切。㮁桃，梔子也。
棢	無兩切。車棢，與輞同。
橇	丘喬切。《史記》曰：泥行乗橇。孟康云：橇形如箕，擿行泥上。亦作鞽。又子絕切。
檋	紀録切。《史記》：山行乗檋，謂以鐵如錐頭，長半寸，施之屐下，以上山。又丘喬切。
楓	甫紅切。楓，香木。
椀	於管切。小盂也。
楺	如酉切。屈木。《易》曰：楺木爲耒。
𣓐	弋周切。木更生也。與由同。
樟	之揚切。木名。
𣔻	待骨切。植也。
𣏔	口頓切。古文困。
㮙	五各切。穽也。
桭	之仁切。屋梠也。
栕	同桭。
柍	於兩切。木實。
术	時聿切。穀名。又直律切。藥名。
榏	牛狄切。榏舟。亦作艗。
𣘨	於可切。𣘨橠，木盛皃。
橠	乃可切。𣘨橠。
㭟	居奉、居辱二切。兩手同㭟。亦作拲。
棝	公路切。棝斗，可以射鼠也。
樏	力追切。山行所乗者。又力詭切。扁榼謂之樏。
桄	古黃切。充也。《廣志》云：桄榔樹如椶葉，木中有屑如麫。
朾	徒丁切。橦也。又音汀。
榷	吉學切。水上橫木渡，今之略彴也。《漢書》云：初榷酒酤。注：謂榷者步渡橋。
橋	巨驕切。梁也。又居召切。《禮記》曰：奉席如橋衡。
𣔱	先刀切。船緫名。或作艘。
㮴	同𣔱。
橃	補達切。海中大船也。泭也。亦作𦪑。
楫	才立、子葉二切。行舟具也。
欐	力底、力計二切。小船也。又梁棟名。又所宜切。
欚	力底切。江中大船也。又作𦫈。
横	胡觥、胡孟二切。閑木也。
梜	公洽切。檢柙也。
㰎	遵爲、子遂二切。《左氏傳》曰：越敗吳於㰎李。
楟	徒丁切。《上林賦》云：楟柰厚樸。楟柰，果名也。
槎	仕雅切。《國語》：山不槎蘖。槎，斫也。亦與查同。
椓	都角切。擊也。《詩》云：椓之橐橐。
柧	古胡切。柧棱，木也。
棱	力增切。柧棱。
枰	皮兵、皮柄二切。枰仲，木名。《上林賦》曰：華楓枰櫨。又博局也。
蘖	魚割切。餘也。
𣡌	同蘖。
𣎴	同蘖。
㮆	同蘖。
枿	同蘖。
柮	當骨切。榾柮，木頭。《說文》五滑切。斷也。一曰給也。
榾	古忽切。枸榾木，中箭笴。
杌	五骨切。樹無枝也。又《春秋傳》曰：檮杌。
檮	徒勞切。斷木也。
析	思狄切。分也。
棷	义垢、側九二切。木也。柴也。
梡	口管、胡管二切。木名。又束薪。
㮯	胡本切。木未破也。
楪	餘涉切。牖也。又楪榆，縣名。
枼	與涉切。薄也。亦同楪。
楄	扶田切。《左氏傳》曰：唯是楄柎。謂棺中笭牀也。又方木也。
楅	甫六切。持牛不令觝觸人也。《說文》又彼力切。以木有所逼束也。
𣕲	古鄧切。竟也。今作亘。
樔	仕交切。澤中守草樓也。
休	虛鳩切。息也，定也。
杻	敕九切。械也。
杽	同杻。
械	亥誡切。器仗也。又桎梏也。
桎	之實切。在足曰桎。
梏	古篤切。在手曰梏。
榬	禹煩切。絡絲籰也。或作𥰟。
校	胡敎切。械也。《周禮》：校人掌王馬之政。又古效切。
采	且在切。色也，事也。又取也。
杮	蒲會、孚吠二切。削朴也，枝附也。
櫪	力狄切。櫪㯕，椑指也。
㯕	先奚切。櫪㯕也。
柛	始神切。木自𡚁曰柛。
槍	千羊切。岠也，木兩頭𨦣也。《莊子》槍猶抵也。《漢書》云：見獄吏則頭槍地。又楚庚切。欃槍也。
櫳	力東切。檻也。牢也。
柙	胡甲切。檻也。
檻	下𪒠切。闌也。櫳也。《楚辭》云：檻，楯也。
棺	古丸切。棺椁。棺之言完，所以藏屍令完也。又古亂切。棺，斂也。
棲	思奚切。鳥棲也。亦作栖。
櫬	楚鎭切。親身棺也。
槥	爲綴、才芮二切。《漢書》曰：給槥櫝葬埋。師古云：槥櫝，謂小棺。又音歳。
椈	居六切。栢椈也。
椁	古莫切。棺椁。
槨	同椁。
楬	渠列切。有表識謂之楬櫫也。
櫫	竹余切。楬也。
㮪	瞿龍切。小舟也。亦作𦩺。
槳	子兩切。楫屬。
櫂	馳效切。檝也。
棹	同櫂。
槄	他刀、他活二切。山榎也。
椒	子姚切。木名。《爾雅》云：檓，大椒。
𣐹	同椒。
檓	欣詭切。大椒也。
橭	古胡切。木名，木四布也。
櫰	古回、户乖二切。槐別名。
櫔	力制切。木名，實如栗也。
栱	居冢切、渠恭二切。《爾雅》曰：杙大者謂之栱。
榭	辭夜切。臺有木曰榭。
橜	巨月、居月二切。門梱也。
椹	豬金切。鈇椹，斫木櫍也。或作㪛。又時枕切。桑子也。
橧	才陵切。豕所寢也。又子登切。
棬	去權切。屈木盂也。又居媛切。拘牛鼻。亦作桊。
㮥	步本切。即軬車也。又拘簍，車弓也。
㯲	居䕃切。恪也。
板	補𥳑切。片木也。與版同。
柩	渠救切。尸在棺曰柩。
棜	於據切。兀屬也。
㮛	是支切。匕名。今作匙。
㯸	子忍切。盂也。
㭡	思計切。㭡陽山。
枻	余丗切。楫也。
栧	同枻。
檡	舒亦、徒革二切。梬棗也。
槹	古刀切。桔槹也。
梑	徒的切。臧槹也。
枘	而銳切。柄枘。《楚辭》曰：不量𨯳而正枘兮。
槤	力煎切。簃也。又橫𨵿木。又木名。
桁	下庚切。屋桁也。又胡岡切。大械也。
𣟵	虛奇切。杓也。蠡爲𣟵也。
樎	所六切。櫪也。養馬器也。
𣖹	女閭切。淭𣖹，杷也。
桲	蒲骨切。今連枷，所以打穀也。又榅桲，果名。
㭈	古穴切。椀也。亦盂也。
梮	居録切。輿食器也。又土轝也。
㯿	力葉、弋涉二切。柶木端也。
㯽	卑民切。㯽榔木。
楩	鼻綿切。楩木，似豫樟。
㭸	達胡切。木枝四布。
梌	丈加切。刺木也。
桾	居云切。桾櫏木，出交趾，子如雞子。
櫏	且連切。桾櫏木。
𣘝	同櫏。
榽	遐雞切。榽橀木，細葉似檀，今江東有之。又山榽也。
橀	呼奚切。榽橀木。
𣕆	同橀。俗。
𣟬	力寒切。木欄也。
㭺	猗儉切。㭺，柰也。
㰊	囚廉切。木細葉。
梈	普庚切。木弩也。
欓	多朗切。茱茰類。
橨	扶云切。枰仲，木別名。
㰏	古勞切。進舩。
樽	子昆切。酒器也。亦作罇。
㯛	户孤切。今江東呼棗大而銳上者曰㯛。亦作壺。
𣐵	弋之切。船戽斗。
栓	山全切。木丁也。
櫭	巨列切。木釘也。
㯯	公棟切。小杯也。亦作㔶。
椊	昨骨切。柱頭内。
㮧	於胡切。㮧槦木，中箭笴。
槦	余鐘切。木名。
桅	俱彼切。黃木可染也。又五回切。舩上檣竿。
杔	丁格切。杔，櫨也。
㭚	力煑切。木名，中箭笴。
樍	子狄切。檉木別名。
杆	公旦切。檀木也。
㮍	子田切。古文牋。
𣝅	午載切。與礙同。
檛	竹華切。䇿也。《魏志》：檛折其腳。與簻同。
橔	大回切。棺覆也。
𣞐	思野切。案之別名。
櫍	之𨓜切。椹也。
枃	子吝切。凡織先經，以枃梳絲使不亂。出《埤蒼》。
栻	丑力切。局也。
𣘪	力桃切。木名。
樇	息流切。木名。
檞	佳買切。松樠也。
𣕁	於𠔃切。𣕁㯕，弩楔木也。
榯	是之切。樹木立也。
桗	都和切。木枺也。
𣚀	子移切。𣚀欈，木，實可食。
欈	俞規切。𣚀欈也。
𠅺	池力切。古直字。
𣠺	且接切。飯喿也。
橄	古覽切。橄欖，果木，出交趾。
欖	盧敢切。橄欖。
𣝉	都潰切。車箱。亦作轛。
櫖	力豫切。止櫐也。似葛而麤大。
樌	古換切。木叢生也。今作灌。
𣛱	達感切。木名。
樈	渠京切。𨯳柄。
㮮	公節切。㮮槹，所以汲水。
枔	才心切。木葉也。
杬	魚袁切。木名，出豫章，煎汁，藏果及卵不壞也。
榞	魚袁切。木皮可食，實如甘焦。
樾	禹月切。楚謂兩樹交隂之下曰樾。
橏	之善切。木瘤也。
㮖	公八切。㮖，鼓也。
橉	力進、力盡二切。木名。又楚人呼門限曰橉。
櫗	亡結切。
櫧	之餘切。木名。冬不凋。
檽	乃豆切。木名。皮可染。
櫞	尹全切。枸櫞，出交阯。《埤蒼》云：果名，似橘。
楉	如灼切。楉榴，柰屬。
榴	力周切。石榴。
㮶	所角切。木名。
檬	亡公切。木名，似槐，葉黃。
棑	皮拜切。船後棑木也。又步街切。棑，筏也。
桸	虛衣切。木名，汁可食。
朹	渠鳩切。《爾雅》曰：朹，檕梅。
枍	於計切。枍栺，宫名。
栺	五計切。枍栺。又旨夷切。栺，栭木。
𣜄	力戈切。木，中箭笴。
橛	渠月切。橛株，山名。亦作橜。
𣘻	丈加切。苦𣘻也。
㯅	扶支切。㯅㯕，木下枝也。又方奚切。
㯕	斯兮切。㯅㯕也。
櫁	亡質切。香木也。取香皆當豫斫之，久乃香出。
榓	同櫁。
𣡶	弋占切。木膠，可作香。
榅	於渾切。柱也。又於勃切。榅桲，木名。
棦	义耕切。木束也。
𣚎	力追切。木實也。
榠	亡零切。榠樝，果也。
柉	扶嚴切。木，皮可以爲索。
杺	思林切。木名，其心黃。又車鉤心木。
朲	如神切。屋上閒朲也。
𣖵	才戈切。櫖李。亦作㭫。
楞	力登切。木楞也。亦作棱。
𣟎	奴多切。或郍字。
棎	時占切。果名，似柰而酸。
桶	他董切。木桶。
杋	扶嚴切。北木皮俗呼爲水桴。木也。
楤	七紅切。尖頭擔也。
椶	祖東切。椶櫚也。一名蒲葵。
櫚	力居切。椶櫚。亦曰栟櫚也。
樁	陟江切。樁，橛也。又書容切。橦也。
桻	芳容切。木上也。
极	其輒切。驢上負版。
槻	吉維切。木名。
柁	徒可切。正船木也。
𣐓	與支切。𣐓，船名。
橿	寄良切。柌橿，鉏柄。
楒	自兹切。相楒木。
檰	彌連切。檰木，有子似栗。
栴	章延切。栴檀，香木。
樶	子回切。木樶，節也。
椔	側師切。木枯死。
槐	户灰切。《爾雅》云：槐大葉而黑爲櫰。又守宫，槐葉晝日聶合而夜忼布者。又户乖切。
檭	魚巾切。木名。
𣟴	所還切。木𣟴。
㯾	作蒿切。木名。
㯊	户恩切。平量也。
槽	徂毫切。馬槽。
槇	多蓮切。樹梢也。又之忍切。木密也。
櫕	昨官切。木叢也。
㭨	余遮切。㭨子木。
橖	徒郎切。車橖。
枹	縛謀切。鼓槌也。《爾雅》曰：楊枹葪，似葪而肥大。又百交切。《爾雅》曰：枹，遒木魁瘣。謂樹木叢生，枝節盤結磈磊。
檎	其吟切。林檎，果似柰。
橩	巨營切。木名。
𣘖	居言切。𣘖子,樗蒲,彩。
櫯	先胡切。櫯枋,可染緋。
棈	七精切。木名。
棡	古郎切。
榜	蒲萌切。《說文》曰：所以輔弓弩也。又北孟切。榜人，船人也。
𣏞	于牛切。木名。
栝	古活切。木名，栢葉松身。
桰	同栝。《說文》曰：檃也。
𣕄	古營切。木名。
樳	詞林切。木名。
杴	許嚴切。鍬屬。
𣞘	同杴。
𣠚	力舟切。扶𣠚，藤名。
𣞗	力舟切。木名。
𣒄	息邪切。木名。
椏	於加切。木椏杈。又烏可切。㰁椏樹斜。
㰁	盧可切。㰁椏。
材	昨來切。木梃也。
枮	思尖切。木名。
𣔐	竹旨切。枝𣔐也。
橗	莫耕切。木心。
朷	都勞切。木名。
欞	朗丁切。長木也。
棸	直流、側鳩二切。姓也。又士久切。木名。
杊	詞倫切。木名。一云鉏柄。
橒	于軍切。木文也。
榩	渠言切。廪也。《爾雅》曰：椹謂之榩。
𣝂	胡昆切。木名。
桍	苦胡切。木名。
𣘣	時春切。木名。
栶	於眞切。木名。
𣖱	子回切。𣖱節木。亦作樶。
桇	而諸切。木名。
檯	徒來切。木名。
檑	力堆切。木名。
榕	余鍾切。木名。
梆	必尨切。木名。
欆	踈䆫切。棹船羽。
栦	時斿切。木也。
𣚄	息咨切。木柴。
棿	魚稽切。車轅端持衡木。與輗同。
𣖨	則此切。木名。
棯	而審切。果木。《爾雅》曰：還味，棯棗。
㯺	呼覽、胡黤二切。《周禮》曰：彊㯺，謂彊堅者。
㭠	息典切。㭠木，子赤，如大豆，俗云雷鳴子也。
榘	居羽切。與矩同。
櫸	居語切。木名。
𣕉	吉口切。𣕉杞也。根爲地骨皮。本作枸。
𣐷	古杞、乖買二切。𣐷子，老人杖也。
柺	同𣐷。
栐	于丙切。木可用爲笏。
㰌	苦角切。枳木，有實似柚。
椼	余闡切。木名。
枓	覩口切。栱枓。
㭋	步項切。杖也。
棒	同㭋。
棓	同棒。又連枷也。
梬	以整切。梬，棗，似𣐈而小。
櫓	力覩切。城上守禦望樓。《說文》曰：大盾也。
樐	力古切。彭棑也。亦同櫓。
楮	丑吕切。《說文》曰：榖也。
𣓈	力掌切。松脂。
𣟇	户巧切。器名。
檔	都郎切。牀也。又木名。
梫	士荏切。木名。又子禁切。
樉	色養切。木名。
榥	胡廣切。讀書牀。
㰂	式荏切。木名。
𣖻	呼改切。酒𣖻也。
𣛚	如累切。木名。
㯆	色盞切。木名。
𣝌	吉忍切。𣝌木。
柲	筆媚切。戟柄也。
櫃	巨位切。櫃篋。
槪	古會切。槪杖。
檖	夕醉切。木名。
𣔾	同檖。
柄	必命切。柯柄也。
棅	同柄。
槵	胡慣切。木名。
榪	莫霸切。牀頭橫木。
榨	側嫁切。打油具。
樺	胡化切。木皮可以爲燭。又户𤓰切。
㭄	息進切。木名。
枛	側孝切。木剌也。
槱	余宙切。積木燎以祭天也。與梄同。
栛	力帝切。果似枇杷子。
𣓊	側吏切。木名。
㮇	他念切。木杖也。
栝	《說文》㮇字。
𣚌	式志切。木名。
檅	息銳切。小棺也。
杕	唐左切。船尾小梢也。
㯞	吉戀切。木皮似絹，可以爲衣。
𣠾	郎臥切。木名。
㰄	子眠切。小栗名。
㯠	口練切。㯠木。
棩	烏縣切。木曲也。
㯝	力渡切。㯝，桐也。
𣘥	薄計切。木名。
橓	式閏切。木名。
𣘭	胡夾切。𣘭，檻也。
椂	力篤切。木名。
榒	尼革切。木名。
栿	符目切。梁栿也。
𣒇	他禄切。杖指也。
棊	音其。博棊也。
梁	音良。水橋也。
渿	古文梁。
柴	仕佳切。《說文》曰：小木散材。
杪	彌紹切。木末也。
棨	音啓。兵闌也。《說文》曰：傳信也。
枯	苦胡切。《說文》曰：槀也。
牀	仕良切。《說文》曰：安身之坐者。
床	同牀。俗。
枷	音加。枷鎖。又連枷，打穀具。
杖	音丈。《說文》：持也。
柯	音哥。枝也。《說文》曰：斧柄也。
椸	音移。衣架也。
楘	音木。《說文》曰：車歷録也。《詩》云：五楘梁輈。
檢	居儉切。《說文》曰：書署也。
柆	力合切。才也。《說文》折木也。
櫡	陟略切。《說文》曰：斫謂之櫡。
櫽	於謹切。《說文》：栝也。
椌	口江切。椌楬，柷𢻊也。
杘	丑利切。篗柄也。
𣐉	同杘。《說文》女几切。
槧	才敢切。削版牘也。又七豔切。
栙	下江切。《說文》曰：栙，雙也。
柎	方無切。花蕚足也。《說文》曰：闌足也。
檄	户狄切。符檄。《說文》曰：二尺書也。
柷	昌六切。柷敔，樂器。
杰	渠薛切。梁四公子名。
梲	朱說切。栭也。
椄	子捷切。《說文》曰：續木也。
㯙	直舌切。棗也。
朳	兵拔切。無齒杷也。
椺	户狄切。鍾椺。
𣠹	徂活切。木錐也。
寨	柴夬切。羊宿處。
柣	馳栗切。門限也。又音佚。
棐	方尾切。輔也。
橘	規述切。大曰柚，小曰橘。《吕氏春秋》曰：果之美者，有江浦之橘。
東	德紅切。春方也。
㯥	昨遭切。《說文》曰：二東也。曹从此。
林	力金切。《說文》曰：平土有叢木曰林。
楚	初舉切。《說文》曰：叢木。一名荆也。又國名。
鬱	於屈切。不叢生也。
欝	同鬱。俗。
𣞖	且賴切。古文蔡。
棼	扶云切。複屋棟。
㭝	巨尤切。荆㭝，亭名。
森	所今切。長木皃。或作槮。
楙	莫遘切。木𤓰。又木盛也。亦作茂。
𣓕	烏候切。地名。又市由切。
埜	移者切。古文野。
麓	力木切。山足也。《說文》曰：守山林之吏也。一日林屬於山爲麓。
㯟	古文麓。
檒	甫弓切。古文風。
梵	扶風、扶泛二切。木得風皃。
𣞤	文甫切。繁𣞤，豐盛也。今作無，爲有無字。
棽	敕林切。《說文》曰：枝條棽儷皃。
㯄	指兒切。木盛也。
巢	仕交切。《說文》曰：鳥在木上曰巢。
𦥘	悲儉切。貶損也。與貶同。
叒	而灼切。《說文》曰：日出東方湯谷所登榑桑。叒木也。
𠭚	籀文叒。
桑	思郎切。蠶所食葉。俗作桒。
𡳭	丑利切。蠶𡳭。
𣞰	力見切。䉛蠶也。
艸	七老切。百艸揔名。《說文》曰：百卉也。今作艹。
草	同艸。《說文》音皁。草斗櫟實。一曰樣斗。
苬	敘留切。苬，芝也。一年三秀，爲瑞草。
蓏	力果切。草實。《說文》云：在木曰果，在地曰蓏。
𧆑	呼郭切。豆葉。《說文》曰：尗之少也。
藿	同𧆑。
萐	所洽切。萐莆，瑞草也。王者孝德至，則萐莆生於𢊍，其葉大如門，不摇自扇，於飲食中清涼助供養也。
莆	方禹切。萐莆。
薰	許軍切。似蘼蕪，香草也。
蕙	胡桂切。香草，生下濕地。
蘼	靡飢、亡彼二切。薔蘼，虋冬。
蘭	力干切。香草。《易》曰：其臭如蘭。
蘺	力支切。香草。芎藭，苗也。
虈	許嬌切。香草也。《楚辭》曰：芳虈兮挫枯。亦𦣞也。
葯	於略切。白芷葉，即虈也。
芷	支視切。白芷，藥名，一名茝。
蓀	息昆切。香草也。
𦺈	同蓀。
蓂	莫丁切。蓂莢也。歷得其分度，則蓂莢生於階，月一日一莢生，十六日一莢落。又音覓，菥蓂，大薺。
蘅	胡庚切。杜蘅，香草。
虋	莫温切。《詩·傳》云：赤苗也。即今赤粱粟也。
𧄸	同虋。俗。
萁	居疑切。菜也。又渠疑切。豆莖也。
蔨	奇卷切。鹿豆莖。
莥	女紂切。鹿藿實。
𦱙	同莥。
蘇	先胡切。荏屬。
莧	胡辨切。菜名。
葵	渠追切。菜名。
𦷡	同葵。
荏	而錦切。荏菽豆。又蘇屬。
䕬	居良切。辛而不葷也。
薑	同䕬。
茝	齒改切。香草也。
萍	部丁切。萍草無根，水上浮。
蓱	同萍。
蒠	私力切。非蒠菜，似蕪菁。
苹	皮明切。萍也。又藾蕭也。
薸	毗招切。萍屬。
䕯	同薸。
萹	布緬切。萹竹草。《爾雅》曰：竹萹蓄。郭璞云：似小藜，赤莖節，好生道旁，可食。又殺蟲。
𦼰	去竭切。藒車，香草。
藒	同𦼰。
芞	去訖切。香草也。
䓘	古豪切。草名。其實似瓜，食之治瘧。又云：白䓘草，食之不飢。
茖	音格，山葱也。
萇	除良切。《詩》曰：隰有萇楚。萇楚，銚弋也。
薊	古麗切。𦬞也。
葪	同薊。俗。
𦾺	余招切。𦾺芅，羊桃也。《詩》亦作銚。
芅	餘識切。𦾺芅。《詩》亦作弋。
芄	胡官切。芄，蘭草。
藍	力甘切。染草。
蒲	薄胡切。草也。
莓	亡救、亡佩二切。實似桑椹，可食。又音梅，莓莓，美田也。
苺	莫罪切。《說文》曰：馬苺。又音戊。
苷	古酣切。苷草。
薓	所金切。人薓，藥。
蔘	同薓。
茥	桂攜切。蒛盆，即覆盆也。又音暌。
蒛	苦決切。蒛盆也。
蒻	如𤆥切。蒲蒻。
𦸂	始音切。蒲蒻也，生水中。
葦	禹鬼切。大葭也。
莞	古桓、胡官二切。似藺而圓，可爲席。《詩》曰：上莞下簟。
𦺊	胡緄、胡官二切。《爾雅》曰：莞，夫蘺。其上，蒚。
䒞	丁敢切。草也。又除林切。𧂇䒞，藩生山上，葉如韭，一名知母。
莐	同䒞。見《爾雅》。
𧂇	徒含切。𧂇莐，藩。
蕁	同𧂇。
菼	他敢切。𦼉初生也。一曰薍也。
𦵹	同菼。
薍	魚患切。烏蓲也。
蒹	古廉切。蒹薕也。
薕	力鹽切。荻也。
蓲	於于、去尤二切。烏蓲也。
藡	徒歷切。𦼉也。
荻	同藡。
𦼉	胡官切。細葦。
蘆	力胡切。葦未秀者爲蘆。
葭	古遐切。葦未秀也。李陵《與蘇武書》云：胡葭互動。卷蘆葉吹之也。今作茄。
菔	扶福切。蘆菔也。江東呼菘菜。
茅	亡交切。草名。
葖	他忽切。蘆服也。
菘	思雄切。《方言》云：豐，江東曰菘，蕪菁也。
芥	假拜切。菜名。
葱	且公切。葷菜也。又淺青色。
䓗	同葱。俗。
荷	賀多切。荷芙蕖。
蕸	何加切。荷葉也。
菡	胡敢切。菡萏，荷華也。
䓿	同菡。
莟	同䓿又花開。
萏	徒敢切。菡萏。
𧂄	同萏。
芙	附俱切。芙蓉。
蓉	俞鍾切。芙蓉。
蓮	力堅切。荷實也。
茄	古遐切。荷莖又巨迦切。
芍	都歷切。蓮子也。又時灼切。芍藥也。又七略切。芍陂也。又下了切。𦽏茈也。
薂	胡激切。菂薂，蓮實也。
菂	丁歷切。菂薂。亦作的。
蔤	美筆切。荷本也。莖下白蒻在泥中者。
苾	同蔤。
藕	五後切。荷根。
蕅	同藕。
菁	子丁切。蕪菁也。
荍	祁招切。蚍𧉈也。今荆葵。
菅	賈顔切。茅屬也。
菺	居賢切。茙葵也。今蜀癸。
茙	如終切。茙葵也。
薔	所力切。虞蓼也。
蓷	敕雷切。𦼉蓷，茺蔚也。《詩》曰：中谷有蓷。
萑	至維切。萑蓷。
芣	伏丘切。芣苡，馬蕮。一名車前。又名蝦蟇衣。
苡	余止切。芣苡。
苢	同苡。
蕮	思亦切。馬蕮，車前。
𧂙	同蕮。
莙	其隕、俱云二切。牛藻也。一云：馬藻。
蒚	良激切。山蒜。又蒲蒚，謂今蒲頭有臺，臺上有重，臺中出黃，即蒲黃，又曰山蒿也。
藩	輔園切。蕁䒞藩。又甫煩切。屏也。籬也。
藫	杜含切。海藻也。又名海羅，如亂髮生海水中。
萯	房久切。小荳四月生。萯，秀也。
芺	烏老切。苦芺也。《說文》曰：味苦，江南食之以下氣。又乙矯切。《爾雅》曰：鉤𦬞。郭璞云：大如栂指，中空，莖頭有臺，似葪，初生可食。
蔩	餘紳、余善二切。菟瓜也。
蕕	與周切。臭草也。
藄	勤之切。紫藄，似蕨，可食。
莃	欣衣切。莃，菟葵，似葵而葉小。
茯	音伏。茯苓，藥也。又車茯兔。
苓	郎丁切。茯苓。
葍	甫鞠切。葍䔰，大葉，白華，根如指，可食。
䔰	甫又切。葍䔰。
蕧	扶福切。似菊。
蕀	居力切。𣗥蒬葽繞，今遠志也。
蒬	於元切。蕀蒬。
𦶉	自移切。《爾雅》曰：芍，鳧茈。郭璞云：生下田，苗似龍須而細，根如指頭，可食。或從疵。
茈	積豕切。草，可染。又音疵。
茜	此見切。《說文》曰：茅蒐，可以染緋。
𦵻	同莤。
蒨	此見切。青葱之皃。
藐	亡角切。茈草。又彌紹切。遠也。
艾	五大切。蕭也。又老也。長也。
莣	罔方切。杜榮也。今莣草。
苦	枯魯切。苦菜。《說文》曰：大苦，苓也。
苞	博交切。叢生也。又積也。豐也。
𦳋	苦怪切。草中爲索。《左氏傳》云：無棄菅𦳋。
蒯	同𦳋。
藨	平表切。蒯屬，可爲席。
薽	諸身切。《爾雅》云：茢薽，豕首。郭璞云：《本草》曰彘盧，一名蟾蠩蘭，今江東呼豨首，可以煼蠶蛹。
蔦	都了切。寄生也。《詩》曰：蔦與女蘿。
䒷	公活切。䒷蔞也。齊人謂之瓜蔞。
董	德孔切。藕根。又正也。
蘻	公詣切。狗毒草。樊光云：俗語苦如蘻。
葑	匪庸切。蕪菁也。《詩》曰：采葑采菲。
菲	孚尾切。菜名。又薄也。《論語》云：菲飲食而致孝於鬼神。又芳肥切，芳菲也。又父未切。
芴	亡弗切。菲芴，即土瓜也。
蕦	相俞切。薞蕪，似羊蹄。
蓯	子孔切。葑蓯也。
茦	楚革切。《說文》：莿也。
薞	蘇昆切。《爾雅》曰：蘾烏薞。
莿	七漬切。芒也。草木針也。
葎	陵出切。似葛有刺。
蓬	薄紅切。蒿草也。
莑	籀文蓬。
萴	阻力切。萴子，藥名，一歳爲萴子，二歳爲烏喙，三歳爲附子，四歳爲烏頭，五歳爲天雄。或楚力切。
𦳝	吐郎、丑良二切。蓫𦳝、馬尾，蔏陸也。《說文》曰：枝枝相值，葉葉相當。
薚	同𦳝。
薋	疾兹切。蒺蔾也，三角，刺人。
蒺	慈栗切。蒺蔾。
蔾	力脂切。蒺蔾。
藜	旅題切。蒿類。
萩	且留切。蒿也。《左氏傳》曰：伐雍門之萩。又七肖切。
蘴	孚雄切。蕪菁苗也。
蔏	舒羊切。《字書》：蔏陸，蓫𦳝也。
薛	胥列切。莎也。
𧀼	《說文》薛字。
蓾	來伍切。杜蓾也。郭璞曰：杜衡也。似葵而香。
𧀦	《說文》同蓾。
薜	補革切。山芹也。又蒲細切。薜荔也。
荔	力計切。薜荔，香草也。又《說文》曰：似蒲而小，根可爲㕞。
蒳	奴荅切。《字統》云：香草。《異物志》云：葉似栟櫚而小，子似㯽榔。
芹	渠斤切。芹菜。
蔖	千古切。《爾雅》曰：蓾蔖。郭璞云：作履苴草。
芐	胡古切。地黃也。又何嫁切。蒲苹草。
菀	於遠切。紫菀，藥名。又菀，茂木也。
苑	於遠切。養禽獸園也。
蒟	俱羽切。蒟醬出蜀，其葉似桑，實似葚。《漢書》云：蜀唐蒙。
蕣	師閏切。木槿花，朝生暮落。
茱	時朱切。茱茰。
茰	與朱切。茱茰。
芽	語家切。萌芽也。
萌	麥耕切。始也。《說文》曰：草木芽也。
茁	側劣、側滑二切。草出皃。
莖	余更切。枝本。《說文》曰：草木幹也。
莛	特丁切。《說文》曰：莖也。東方朔曰：以莛撞鍾，言其聲不可發也。
𦲮	弋芮切。草生狀。
蘮	居偈切。蘮蒘，似芹。
𦳚	是支切。𦳚母草，即知母也。
䓏	芳扶切。華盛也。
蘧	其居切。蘧麥。
蒢	直居切。蘧蒢。又黃蒢也。
䓊	五都切。草似艾。
𦵯	胡利切。長沙人呼野蘇爲𦵯。
葇	汝游切。香葇菜，蘇類也。
菈	洛合切。《方言》云：東魯人呼蘆菔爲菈𦾽子。
𦾽	度合切。菈𦾽也。
蓈	力當切。莠也。《說文》曰：禾之穗生而不成謂之蕫蓈。
萉	扶沸切。枲實也。或作黂。
莠	余受切。草也。
芓	詳餌切。麻母也。《說文》：一曰芓即枲也。
茡	同芓。
䔬	餘記切。連翹草。
蘘	如章切。蘘荷。
蒜	蘇亂切。葷菜也。俗作䔉。
葫	戸都切。大蒜也。
葷	呼云切。《禮記》云：膳於君，有葷桃茢葷葉，所以辟凶邪也。
蕿	虛袁切。令人善忘憂草。
藼	同蕿。
萱	同蕿。
𦵡	去弓切。𦵡藭，葉似江蘺也。
芎	同𦵡。
藭	巨弓切。芎藭。
藋	徒叫切。藜藋也。
𧅛	同藋。
𦳌	救立切。𦳌荲也。
荲	丑力切。一名𦳌，似冬藍，食之醋也。又丑六切。
蕡	扶云切。草木多實。
若	如灼切。杜若，香草。又如也，汝也。
𦱢	籀文若。
䔿	作緄切。本䔿，草叢生。
𦬊	去紀切。白粱粟。《爾雅》曰：𦬊，白苗。又菜也。
蔗	之夜切。甘蔗也。
藷	之餘切。藷蔗也。
荓	薄丁切。荓馬帚。又《楚辭》注云：荓翳，雨師名。
𧂛	莫耕切。苕可爲帚也。
𦿏	莫公切。草可爲帚也。
蔞	力俱、力侯二切。蔞蒿也。
葴	至諶切。馬藍也。一曰寒蔣。
𦺦	何蘭切。𦺦蔣也。
𦭯	力主切。小蒿草。
菦	居隱切。蔞蒿也。
蔿	于委切。草也。
藟	力水切。藟藤也。
荃	趨緣切。香草也。
芸	古軍切。香草也。《說文》曰：似目宿。
蒷	同芸。
苜	莫六切。苜蓿，《漢書》：罽賔國多苜蓿，宛馬所嗜。本作目宿。
蓿	私六切。苜蓿。
蔡	且蓋切。草芥也。法也。草際也。
萃	疾醉切。集也。
菹	側於切。淹菜爲菹也。
葅	同菹。
蘫	來甘切。瓜葅也。
䕩	來道切。乾梅也。
蒙	莫公切。唐蒙女羅別名。
萎	於危切。《說文》於僞切。食牛也。
薵	直流切。藸葱也。
蔬	所居切。菜蔬也。
蒘	汝豬切。草也。
萼	五各切。花萼也。
藇	徐與切。酒之美也。《詩》云：釃酒有藇。亦作𨣦。
蓑	素和切。草衣也。又素回切。草垂皃。
葶	都挺切。毒魚草。熊耳山有細草，名曰葶䔭。又音亭，葶藶也。
葹	舒移切。卷施草，拔心不死。
藃	呼到切。耗也。縮也。
蓇	古突切。不實草。
䔄	餘招切。蒲葉也。
茫	莫唐切。速也。
蕤	汝誰切。葳蕤，草木實垂皃。
芾	方味、方大二切。蔽芾，小皃。《詩》曰：蔽芾甘棠。
蓧	他彫切。苖也。
苖	他六、徒歷二切。蓧也。
蓨	他笛切。蓧也。
藣	補爲、彼僞二切。草也。旄牛尾也。
苙	閭及切。白止也。又音及。
𦬖	渠周切。白芷也。
薄	蒲各切。厚薄。《說文》曰：林薄也。一曰蠶薄。
荅	都合切。小豆也。又當也。
𦳏	俎加切。蒩菜。
蓶	以追切。菜名。似韭而黃。
茞	時人切。草名。
葰	相維切。《說文》曰：薑屬可以香口。
𦺇	冬毒切。萹茿草。
䓯	同𦺇。
芧	直與切。草可以爲繩。
苧	同芧。
蓩	莫屋、莫老二切。毒草也。《說文》云：卷耳也。
𦺒	莫候切。《說文》云：毒艸也。
䓮	莫老切。細草叢生。
藎	疾刃切。進也。《詩》曰：王之藎臣。一曰草名。
蒁	來密切。草也。
荵	如軫切。似蘇有毛，江東呼爲隱荵。
𧄶	力官、力卷二切。𦽏葵也。
䖂	同𧄶。
䓞	來計切。紫草也。
萭	于矩切。草也。
𣬍	鼻姿切。蒿似蓍。
蘄	居衣、渠之二切。草也。又縣名。又音芹。
𦼷	公狄切。草也。
𦼮	姑但切。草莖也。
𧃱	狃庚切。牂𧃱，可以作縻綆也。
藸	致如切。藸蒘草。又音除。《爾雅》曰：味荎藸。郭璞云：五味也。蔓生。子叢在莖頭。
𦬕	陟隆、直隆二切。草名。
𧀩	胥漬切。草名。
𦭼	平表、毗小二切。落也。正作𠬪。
𦱁	後堅切。《說文》云：草名。
莩	芳俱切。葭莩，葭中白皮也。
𦳩	有救切。草名。
𧅲	同𦳩。
菩	防誘切。香草也。又音蒲。
荌	於旦切。草也。
𧆐	公禫、公棟二切。草名。
𦺳	乙吏切。𦺳苡，又蓮的中。又音億。
薏	同𦺳。
𦺴	疾立切。𦺴菩草。
蔁	之羊切。蔁柳，當陸別名。
䔴	义力切。草名。
芪	巨支切。芪母也。
𧃣	公䰟切。香草。
菎	同𧃣。
𦱀	與鞠切。草名。
䕼	如旃切。草名。又𤑔也。
𧅻	同䕼。又呼旦切。草也。
葚	市枕切。桑實也。
茮	子消切。莍也。與椒同。
莍	渠牛切。茮實也。
薾	奴禮切。草盛皃。
芭	卜加切。芭蕉又香草也。
蕉	子消切。芭蕉。
䔟	弋支切。草萎䔟。
蒝	五袁切。莖葉布也。
𦺉	不後切。花葉布。
莦	所交切。草根。又相遥切。
䓄	牛斤切。草也。又江夏郡有䓄𠅘。
茲	子支切。草木多益也。
蔇	九利切。草多皃。
蔫	於焉切。菸也。黦也。
蕪	亡孚切。薉也。
薉	於吠切。行之惡也。又作穢。
苛	賀多切。小草生皃。又政煩也。怒也。妎也。
落	郎閣切。墮也。草曰零，木曰落。又始也。
蔽	甫制切。障也。隱也。暗也。
𦾵	於營切。萎蕤也。
茷	符廢、博賴二切。草葉多也。
茀	敷勿切。茀離猶蒙蘢也。又草多。
蔎	舒列切。香草也。
蓆	祥亦切。大也。
蕝	子悅、子芮二切。束茅以表位。
䕻	力計切。《易》曰：百穀草木䕻乎地。䕻，附著也。本亦作麗。
䓛	故殁切。刷也。
䔯	康路切。醋葅也。
䓜	諸尸切。葅也。
𥁼	同䓜。
𦭮	丈例切。草補𡙇。或爲綴。
蒪	匹各切。蘘何草也。
蓴	常倫切。蒪菜。
䔂	莊里切。《說文》云：羹菜也。
萆	婢亦切。雨衣。一曰蓑。
𧆓	青五切。草履也。
菷	炙久切。俗帚字。
茵	於仁切。茵蓐。《詩》曰：文茵暢轂，文茵虎蓐。
茹	而預、而與、而諸三切。柔也。貪也。菜茹也。度也。飯牛也。又相牽引皃。《易》曰：拔茅連茹。
苣	勤侣切。苣蕂，胡麻也。
𣂚	之列切。斷也。今作折。又常列切。
𣂲	同㪿。出《說文》。
薶	莫皆切。瘞也。與埋同。
𦳊	舒理切。糞也。亦作矢，俗爲屎。
苟	公后切。菜也。又苟且。
蓸	在勞切。草也。
范	音犯。草名。
𦷿	與周切。草也。
𦵵	說文𦷿。
𦯐	市昭切。草也。
𦱣	雇后切。草也。
𦼪	亡候切。草也。
苳	丁彤切。草也。
萶	齒允切。雜也。
茸	而容切。尨茸，亂皃。又草生也。又而勇切。不肖也。
荈	尺兖切。茶葉老者。
葆	補道切。草茂盛皃。又羽葆也。
茗	冥頂切。茗荈。
荼	杜胡切。苦菜也。又。《爾雅》曰：檟苦荼。注云：樹小似梔子，冬生，葉可煑作羹飲。又除加切。
菆	阻留切。草也。叢生也。
茠	呼豪切。除田草。
薅	同茠。出《說文》。
莀	奴冬切。古文農。
蘾	胡拜切。烏飱草。
萒	惟臠切。雀弁也。
萰	落見切。白蘞也。
䕇	胡罪、公回二切。懷羊也。
蘱	閭遂切。薡葦，似蒲而細也。
薡	都領切。蘱薡蕫。
藆	居輦切。藆藅。
藅	扶發切。藆藅。
苀	胡唐切。苀東蠡。
藾	力蓋切。頼蕭也。蒿也。
䓶	同藾。
𦵐	奴結切。菜似蒜，生水旁。
薌	許良切。穀氣。亦作香。
莘	所巾切。衆也。亦長皃。又地名。
薝	丁敢切。金谷多薝棘。
葐	扶文切。葐蒀，盛皃。又蒲昆切。覆葐草。
蒀	於云切。葐蒀，盛皃。
䓳	胡墾切。草名。似蓍，花青白。
𦭭	巨凶切。蓂莢，實也。
艻	郎得切。蘿艻，香菜。亦云胡荽屬。
藏	慈郎切。藏郎，草名。又隱匿也。又才浪切，庫藏。
蔀	步口切。《易》曰：豐其蔀。王弼云：蓈，覆曖鄣光明之物也。
芊	七年切。草盛皃。
蔲	呼候切。荳蔻，藥名。
蘩	輔袁切。白蒿也。
蕭	蘇條切。香蒿也。
蒿	呼豪切。蒿菣也。
𦮺	息夷切。茅秀也。
薟	力檢切。白薟也。
蘞	同薟。
蔜	五高切。《爾雅》：蔜，𦶞𧃒。注云：今蘩𧃒也。一曰雞腸草。
𦺋	素老切。蔜，𦶞𧃒。
𧃒	力主切。蔜，𦶞𧃒。
芩	渠炎、渠今二切。黃芩也。《詩》云：食野之芩。
菳	同芩。
虉	魚激切。小草有雜色似綬。《詩》曰：邛有旨虉。
𧅖	同虉。
芡	渠斂切。雞頭也。《周禮》：加邊之實，蔆芡㮚脯。
䓈	弋箠切。《方言》云：芡，雞頭也。北燕謂之䓈。
芰	巨寄切。蔆也。
茤	同芰。《說文》云：杜林說，芰从多。
蔆	力升切。芰也。
𧁽	同蔆。司馬相如說：蔆从遴。
䔖	同𧁽。亦作菱。
薢	古諧、庚買二切。《爾雅》：薢茩芵光。郭璞云：芵明也。葉黃銳，赤華，實如山茱茰。或曰䔖也。關西謂之薢茩。
茩	古后切。薢茩。
蘥	余灼切。雀麥也。
蔌	桑卜切。菜茹之揔名。
藗	桑鹿切。白茅也。
芀	都聊切。葦花也。
苕	徒彫切。草也。《詩》云：邛有旨苕。
薔	所力切。澤蓼也。一曰虞蓼。又音牆，薔薇也。又東薔，實如葵，似蓬草。《子虛賦》曰：東薔彫胡。
蘠	才良切。《爾雅》曰：蘠蘼，虋冬。一名滿冬。又莁荑，殺蘠。一名白蕢。
茢	來桀切。𦼉苕也。《禮記》注云：桃茢，可以爲埽，除不祥也。
䓟	同茢。
䒢	五唐切。菖蒲也。
蘢	盧功切。馬藻也。《爾雅》曰：紅，蘢古。又音龍。
䓉	與蛇切。草名。
葥	子賤、子踐二切。王蔧草，可爲帚。又音前。
𦺍	同葥。
莊	阻陽切。草盛皃。又莊，敬也。又六逹道曰莊。
𤕶	古文莊。
蓍	舒夷切。《說文》云：生千歳，三百莖，《易》以爲數。天子九尺，諸侯七尺，大夫五尺，士三尺。
𦮂	古文蓍。
菊	居六切。《說文》云：大菊蘧麥。
𧃓	居六切。《說文》云：日精也。似秋華。
𦶗	同𧃓。
蘜	居六切。治蘠也。《爾雅》注云：今之秋華菊。
薠	扶藩切。青蘋也，似蘋而大。
𦬸	儲律切。𦬸，山葪。與术同。
𦸇	同𦬸。
菥	思擊切。菥蓂，大薺。又息移切。葴菥草，似燕麥。《子虛賦》曰：高燥則生葴菥。
䔮	思移切。草生水中，其花可食。
菋	無貴切。荎藸也。
荎	雉之切。荎藸。
䔌	功勞切。如葛白華也。
葛	功遏切。蔓草也。
莕	何梗切。莕菜也。俗呼爲豬蓴。
荇	同莕。
菨	子葉切。莕菨，水草，叢生水中，葉圓，在莖端，長短隨水深淺，江東食之。
蕛	臺雞切。蕛苵，地生穢草也。
苵	徒結切。蕛苵。
𦼺	同苵。
蔓	亡怨切。蔓延也。
萊	旅灾切。藜草也。
蘦	來丁切。大苦菜。或云蘦似地黃。
艼	秃鼎、秃霝二切。艼𤌡也。
葋	渠俱切。葋艼☀。
芫	牛袁切。芫花藥。
荑	大奚切。始生茅也。又荑桑也。又音夷，莁荑也。
苽	古胡切。《禮記》曰：魚宜苽。鄭玄曰：彫胡也。
菰	同苽。
蔣	子羊切。其實彫胡也。又子兩切。國名。
莨	來唐切。草也。亦粱也。
葽	於燒切。草也。《詩》曰：四月秀葽。
薖	苦戈切。草也。又寛大皃。
蕈	慈荏切。地菌也。
荆	景貞切。荆楚。亦木名。
苅	古文荆。
菌	奇隕切。地菌。
䓴	而兖切。木耳生枯木也。
菭	徒來切。生水中緑色也。
苔	同菭。
萋	且嵇切。草茂皃。
菶	補動切。菶菶，多實也。
蓁	疾陳切。衆也。又草盛皃。
薿	言紀切。薿薿，茂盛皃。又牛力切。
葼	子公切。木細枝。
蓻	子習切。茅牙也。又草木生皃。
蒔	石至切。植立也。更種也。又音時。
芼	莫報切。拔取菜。
藥	與灼切。《說文》曰：治疾之草緫名。
蘀	他落切。落也。
𦿙	同蘀。
芃	扶戎、步同二切。草茂盛皃。
藴	紆文切。積也。聚也。蓄也。聚草以𤑔火也。
蕰	於粉切。藏也。積也。聚也。蓄也。又菜也。
菸	於去切。臭草也。《楚辭》曰：葉菸邑而無色兮。菸，鬱也。
藑	巨營切。藑茅也。
荋	讓之切。草多皃。又𠅘名。
藪	桑後切。澤無水曰藪。《周禮》有九藪。大澤曰藪。
蔪	疾斂切。草相蔪苞裹也。
𧀵	同蔪。
菿	都角切。《韓詩》：菿彼甫田。《毛》作倬。又音到。
菑	阻飢切。一歳田也。又子來切。害也。
𦸜	同菑。又側吏切。輻入轂也。
䒹	來潰切。耕多草。
芟	所巖切。除草也。
蓋	胡臘切。苫蓋也。又古害切。
苫	舒鹽切。茅苫也。
藹	於蓋切。腌藹，樹繁茂。
茨	疾資切。以茅覆屋也。
葠	舒鹽切。葠猶苫也。草自藉也。或作苫。
芻	楚俱切。茭草。《說文》云：刈艸也。俗作蒭。
藙	魚旣切。《禮記》云：三牲用藙。鄭玄云：煎茱萸也。
𧅙	同藙。
莜	徒叫切。《論語》曰：以杖荷莜。草器名。
蕢	奇愧切。《爾雅》云：蕢，赤莧。又草器也。又枯怪切。
莝	且卧切。斬草。
茭	古爻切。草可供牛馬。又下絞切。
𦺏	古文茭。
荹	蒲故切。牛馬草，亂藁也。又音蒲。
䔩	所革切。以穀和草餧馬也。又小言皃。
蔟	青木切。巢也。亦蠶蓐也。
蕘	乳燒切。草薪也。《詩》云：詢于芻蕘。
薪	息秦切。柴也。
蒸	章繩切。麤曰薪，細曰蒸。又炬也。衆也。君也。塵也。
䒱	同蒸。
艽	勤牛切。《詩》云：至于艽野。遠荒之野曰艽。
䒼	丘玉切。䒼，植也，養蠶器也。
芔	許胃、許偉二切。草揔名。
卉	同芔。
蒮	與六切。山韭也。
蕇	丁殄切。《爾雅》云：蕇亭歷，實葉皆似芥。一名狗薺。
藶	力狄切。葶藶也。
莎	素戈切。草也。蒿雜樹也。
薃	胡暠切。薃莎草。一名莎侯。
蕨	居越切。菜也。
𧆊	畢列切。蕨𧆊也。紫藄也。初生無葉，可食。
薻	子道切。水中菜也。
藻	同薻。
菉	閭燭切。菉蓐也。今呼鴟腳莎。
茿	豬鞠切。萹茿也。似小藜，赤莖節，好生道旁，可食。亦作竹。
蘨	與招切。茂也。
藚	似玉切。牛脣也。《詩傳》曰：水蕮也。
䔚	時均切。牛䔚也。
茆	閭酉切。茂盛皃。又鳧癸也。《詩》云：言采其茆。或亡絞切。
𦯄	同茆。出《說文》。
蘬	丘非、丘誄、丘追三切。大蘢古也。
𦺕	古文蘬。
葒	胡公切。葒，蘢古。
荺	榮窘切。荺，𦺔也。今江東人呼藕根爲𦺔。《說文》曰：茅根也。
蕃	縛袁切。滋也。息也。又甫煩切。蕃，屏也。
葝	居政、其聲二切。葝，山䪥。又葝，鼠尾，可以染皁。
𦸣	補位、補婢二切。𦸣，鼠莞也。纎細於龍須，可爲席。
藺	旅進切。似莞而細，可爲席。
蕼	相利切。堇也。
藘	旅居切。茹藘，茅蒐。
芨	居及切。芨堇草即烏頭也。
蒐	所留切。茅蒐也。又春獵爲蒐。
𦰘	之履切。蒻也。苨實也。《書》云：敷重𦰘席。孔安國曰：𦰘，蒻莁也。本作厎。
苨	奴禮切。薺苨也。
苻	輔俱切。鬼目也。
蕍	庾俱切。澤瀉也。
蒫	昨何、祖邪二切。薺實也。
蓼	力鞠切。《詩》曰：蓼彼蕭斯。蓼，長大皃。又音了。
𦾷	同蓼。
蓫	抽陸切。《詩》曰：言采其蓫。牛蘈也。又音逐。馬尾草也。
蓄	丑六切。蓄，積也。
藬	他雷切。牛蘈也。江東有，高尺餘，葉長而銳，花紫縹色，可淋以爲飲。
𧄕	諸翼切。𧄕草，葉似酸漿。
蘵	同𧄕。
葞	亡此切。春草。
芏	他護、徒扈二切。生海邊，似莞藺，越人以爲席也。
蕎	居妖切。蕎邛鉅大戟也。又音喬，蕎麥也。
𦻝	居逆切。大𦻝，藥名。
萿	古活切。萿麋舌，春生，葉似舌。
虇	丘遠切。江東人呼蘆笥爲蘆虇。
芛	惟畢、羊箠二切。芛，華榮也。草木華初生者。
茟	古文芛。
葩	普華切。華也。
荂	許俱、妨俱二切。草華別名。又荂，榮也。
蔈	芳燒切。黃花也。
葟	胡光切。葟榮。亦花之美也。
花	呼瓜切。今爲華荂字。
菝	蒲逹切。菝葀，瑞草。又蒲八切，菝𦸉，狗脊根也。
葀	古活切。菝葀。
𦸉	苦八切。菝𦸉。
茇	蒲達切。草木根也。又補末切。蓽茇。
英	猗京切。華也。榮而不實曰英。
蘤	爲詭切。華榮也。
薳	爲彼切。薳章，楚大夫。
蕆	敕展切。解也。備也。《左氏傳》曰：寡君願以蕆事。蕆，敕也。
蓽	補密切。以荆爲戸謂之蓽。
䓠	他帀切。菜生水中也。
𦵺	古文䓠。
菴	倚廉切。菴䕡，蒿也。又音諳。
葊	古文菴。
䕡	吕居切。菴䕡。
蕓	禹軍切。蕓薹菜。
蒥	力牛切。香草。
蕞	在會切。小皃。
𦼫	渠與切。今之苦𦼫，江東呼爲苦蕒。又音渠。
𦿌	力戈切。盛土草器也。或作蔂。
𦸦	蒲骨切。蒡𦸦，繁母也。又作𦸦。
𦵸	公幸切。芋莖也。
藈	古畦、苦畦二切。鉤藈姑，一名王瓜。
菇	故吳切。藈菇。
䒲	竹亞切。䒲葿，黃芩也。
葿	亡悲切。䒲葿也。
䓚	材餘切。䓚𦱃。
𦱃	禹俱切。䓚𦱃草似韭。
䕞	力盎切。䕞薚，藥。
薚	荼盎切。䕞薚。
藤	逹曾切。藟也。今揔呼草蔓莚如藟者。
苰	胡肱切。藤苰，胡麻也。
薱	逹潰切。草木茂也。
䕹	才帀切。戸簾也。
𦺖	九出切。草也。
𦬁	疾來切。草也。
𦸢	力豆切。𦸢蘆，藥。
𦱅	舉魚切。苴𦱅草。
𧂞	囚纎切。菜也。
𦿄	恥亮切。草木盛。
莁	武俱切。莁荑，一名白蕢。
𧂔	胡鹿切。𧂔菜，生水中。
𦺱	子移切。𦺱菜，生水中。
𦳟	口羊切。菜也。
𧄿	力戈切。菜生水中也。
𦶩	於亦切。𦶩母草。本作益。
茺	齒戎切。茺蔚，即益母也。
蔚	烏貴、於勿二切。茺蔚。
𧀲	餘鼈切。葉似竹，生水中。
𧀥	一丘切。菜也。
𦽌	孚陸切。𦽌子也。可食。
蓒	虛言切。蓒子，蕕草也。生水中。
𧄔	直居、上余二切。根似茅，可食。
葾	於元切。敗也。萎葾也。
䔷	奇金切。草生水中，根可以緣器。
𧂏	力凋切。草木莖葉䟽也。
䓱	仕街切。
𦫶	居包切。秦𦫶，藥。
芁	同𦫶。
䔞	吕橘切。草子甲。
𦰾	呼角切。草聲也。
𦰖	乙卓切。英蒻也。
蕒	埋解切。苦蕒菜。
苘	口潁切。草名。亦作檾。
䔛	同苘。
䕸	余戞切。麻莖也。又音皆。
荶	牛金切。似蒜，生水中。
䕾	古文荶。
萳	乃感切。草長弱皃。
䓝	亡更切。狼尾草。
𦺮	俞主切。草名。
蓪	他公切。藥草。
䕍	餘丗切。似蘇而赤。
䓌	諸餌切。遠䓌也。
蔝	莫禮切。蔝子，菜。
莋	才亦、才各二切。如草。
𦿊	力胡切。𦿊薈，藥。
⿱艹⿱穴艸	且已切。即葈耳。
藖	下閒切。堅也。莁餘草莖也。又下辨切。
菤	九轉切。菤耳也。
𦶘	古文菤。
葏	才千切。草茂根。
芚	徒昆切。菜似莧，可食。
菗	丈牛切。菗荼菜。
䕣	餘割切。似蕨生水中。
𦭵	與良切。𦭵葲，藥名。
葲	音泉。𦭵葲。
蓊	烏公、烏孔二切。木茂也。
𦸚	似入切。𦸚茵，水草也。
𦰳	以遮切。枲屬，皮可以爲索。
𦭷	莫侯切。草也。
𦮌	公玄切。𦮌明草。
著	直閭切。味荎著。又中恕、馳略、知略三切。
䕧	下校、古鮑二切。江東呼藕根爲䕧也。
䕁	甫尾切。江湖之閒兄卒相謂之䕁也。
䓵	撫俱切。䓵萮，花皃。
萮	庾俱切。䓵萮。
蘛	同萮。又音育。
𧃠	亦同萮。
𦿍	普莫切。落也。
𦼯	徐類切。禾秀。與穟同。
苪	祕永切。明著也。
䒨	徐雉切。蒿也。
𦬚	胡故切。草名。
薈	子登切。菎薈，草。
𦸕	徒篤切。古文毒。
䓂	魚鞬切。草名。
莒	居吕切。草也。亦國名。
芵	古穴切。芵光，芵明也。花黃。
𦯊	同芵。
茪	古黃切。英茪。
𦸐	力鞠切。蔏𦸐。
𦮀	他活、徒活二切。草生江南。
𦸍	同𦮀。
𦵧	力當切。𦵧毒草。
䔜	他甘切。葱也。
𦸓	且栗切。葉似蘇。
𧀴	甫俱切。地𧀴，藥草。
䕪	除格切。䕪藛藥。
𦬻	奴加切。藷𦬻。
蒵	何雞切。蘩菟蒵也。
𦺸	力振、力因二切。鬼火。或作燐。
𧃮	同𦺸。
𧄝	莊卓切。𧄝，蒵毒，即附子也。
𦶐	去用切。𦶐，䕞𦿆。
虂	力故切。蔠葵，蘩虂。
蔠	音終。蔠葵。
苶	奴結切。《莊子》云：苶然疲役而不知其所歸。又乃莢切。
䔹	徐季切。蘧蒢也。亦作𧁂。
𦿂	悅宣切。𦿂尾射干也。
𦺗	升諸切。魚薺也。
葳	於歸切。葳蕤也。
蒤	逹胡切。蒤虎杖，似紅草，可以染赤。
𧃝	充受切。菝葀也。
𦳢	有貴切。草也。
蘣	他口切。好皃。
𦲯	亡泛切。草木無蔓也。
䔑	弋蛇切。穗也。蓄積也。又似嗟切。
蓺	魚制切。種蒔也。
𤗽	思俠切。草名。又徒協切。
蔱	所戞切。似茱萸。
薆	於戴切。隱也。
𦬺	許往切。𢠵𦬺也。又許永切。𦬺草。
荳	音豆。荳蔲。
𦶑	他盍切。𦶑布也。
𦳇	徒兼切。藥草。
𦳥	彌紹切。草細。
苭	於皎切。草長。
𧂈	子了切。似薺菜。
蒖	之仁切。𦭎也。
𦸯	音詵。地名。
𦱉	音龍。古文𦸯。
蕫	音童。草名。又多動切。
葓	音洪。水草也。
䓼	音尨。草也。又火角切。
䔶	音提。草也。
𦻀	同䔶。
䕺	在紅切。草叢生皃。
藂	同叢。俗。
茳	音江。茳蘺，香草。
𦽏	音符。𦽏茈。
荾	音綏。胡荾，香菜。
荽	同荾。
䒘	同荾。
𦸀	音基。
蕠	音如。蕠藘，草也。亦作茹。
芘	防脂切。蕃也。
蕖	音渠。荷，芙蕖。
𦲰	香于切。草華。
𧀮	音孚。花𧀮。
𦽤	古洛切𦸈草。
菩	薄胡切。菩薩。又步亥切。草也。
𦡰	音蒲。雉有𦡰肉。
茂	莫遘切。草木盛。
𦮿	音劬。
𦱔	邊兮切。𦱔麻。
蓖	同𦱔。
薹	音臺。蕓薹，菜名。
莏	素和切。挼莏也。
蘋	音頻。大萍也。
𦿜	同蘋。
荄	古來切。草根也。又音皆。
莔	音盲。貝母也。
𦱋	同莔。
𦳶	同𦱋。
𧄺	得田切。草頭。
蔕	都計切。草木綴實也。
𦬃	音乇。藥名。
𦺔	音爻。黃茅根。煎取汁治消渴也。
䒝	同𦺔。
蔯	音陳。茵蔯也。
芒	罔良切。稻麥芒也。
萄	徒勞切。蒲萄也。
萪	苦過切。萪藤，生海邊。
莪	五哥切。草，似斜蒿。
菏	乎哥切。菏菔草。又音柯。菏澤名。
蘿	盧多切。女蘿，托松而生。
菖	尺良切。菖蒲也。
藏	慈郎切。隱也。又慈浪切。庫藏。
蕄	莫耕切。《爾雅》云：存存、蕄蕄。在也。
𢡗	同蕄。本或作萌。
蓎	徒郎切。蓎蒙，女蘿。
莤	余留切。水草。一名軒于。又所六切。苞茅，莤酒也。
𦵩	祥由切。液也。亦與糟同。
芝	止而切。瑞草。
虆	力垂切。蔓也。又音累。
䔲	音登。金䔲草。
菾	徒廉切。菜名。
菠	博何切。菠薐。
薐	勒登切。菠薐。
苸	火烏切。草名。
芋	或虞切。草盛皃。又王遇切。
𦺥	得盧切。草。
茣	五姑切。茣草。
䓙	古懷切。草也。
䓐	食均切。草也。
蘹	戸乖切。草。
𦳦	作才切。草。
菕	律春切。草。
蘡	於盈切。草。
𦬗	古和切。草。
𦶕	識余切。草也。
蒢	祥余切。草也。
𦸺	子隨切。地䓴。
䔀	汝隹切。薑䔀。
芜	亡夫切。
𦰰	許俱切。芋。
苤	鋪悲切。花盛。
𦳘	鋤邪切。水草也。
𦸙	羽鳩切。
𦬓	同𦸙。
𧃑	渠焉切。草。
𦬅	苦婁切。草。
䕱	徒侯切。草。
𦺹	力彫切。草。
蕔	博蒿切。草。
䒩	胡戈切。草名。
𦭴	祝由切。草。
葙	蘇將切。青葙子。
萓	魚飢切。萓莮草。
莮	奴含切。萓莮也。
𦾿	借清切。仙草。
葁	居良切。山草。
䕕	莫半切。草。
𦺐	昨寒切。𦺐草。
𧄍	祇堯切。連翹草。
𦼿	都昆切。草。
𦾸	都官切。草。
蒄	古桓切。草。
䒶	古文天字。
䕦	藥征切。䕦菊花。
萾	同䕦。
䒟	都蘭切。草。
䕊	徒䦨切。
荿	時盈切。草。
𦳧	余舟切。草。
䒜	魚丘切。䒜草。
𦺟	杭姑切。
葨	烏回切。草。
茴	胡魁切。茴香。
菄	得洪切。
茧	遟隆切。草。
𦱇	苦聾切。𦱇心草。
𦬘	辭龍切。
𧄐	戍江切。草。
䕒	古牙切。草。
䕔	胡監切。草。
𦵟	直离切。草。
莉	力奚切。草。
𦼴	與章切。草。
𦰭	徒頓切。藥草。
䒧	音袪。草器。
苁	自容切。古文從。
𦽕	息离切。𦽕草。
𧅘	乃侯切。草。
𦰮	防無切。人姓。
𦰱	時羊切。草。
葔	胡溝切。葔草。
𦸱	防久切。
𦯅	夕預切。草。
𦭳	于矩切。草。
芦	胡古切。
𦳑	莫後切。草。
䒕	私沼切。䒕草，遠志也。
𧅗	都朗切。草。
蓰	息紫切。草。
藞	力瓦切。藞䕢，不中皃。
䕢	除瓦切。藞䕢。
䕌	遟至切。草。
藢	張里切。
𦰯	式止切。草。
葸	胥里切。畏懼也。
𧃕	九輦切。𧃕草。
藠	胡了切。草名。
苲	阻假切。草也。
𦺡	之兩切。𦺡草。
䔭	奴領切。葶䔭，毒草。
𦺑	蒲蠓切。𦺑𦶇，草亂皃。
𦶇	而勇切。𦺑𦶇。
𦽔	巨錦切。草。
𦺣	胡降切。似葵也。
𦽐	虛鬼切。𦽐草。
𧂃	胡感切。又胡紺切。
𧃚	息觜切。𧃚草也。
𦱌	古郎切。菵草。
䔪	史養切。草。
蔃	渠兩切。儉年人食其根。
𦯒	語兩切。草出池水邊。
芠	無分切。芠草。
藰	六九切。藰，章𦸐。
𦭻	渠救切。
䒚	舒小切。䒚草。
萀	呼古切。草。
𦰫	奴低切。草根露。
𧂍	七選切。
𦺨	夕兩切。草。
䒴	于九切。
葤	音紂。
𧀯	尸枕切。
𦶏	徒罪切。草。
䒡	移軫切。草。
𦮶	無粉切。
䓍	胡但切。草。
苯	畢衮切。苯䔿，草叢生也。
菬	之少切。菬子，藥。
䕀	苦管切。䕀苳。
荱	亡匪切。草。
𦸪	蒲桮切。𦸪草。
𧂜	巨矩切。𧂜草。
𦺻	蘇翦切。草。
𧆏	亡板切。𧆏草。
蘟	於謹切。蘟荵，菜。
𦬔	莊巧切。菜名。
𦬹	徒爛切。𦬹草。
𦬛	亡典切。草也。
蒼	七狼切。春爲蒼天。
苗	靡驕切。田苗，又夏獵曰苗。
苾	蒲結切。芬香也。
芳	孚方切。芬芳，香氣皃。
荒	呼黃切。荒蕪也。
𦱊	仕耕切。𦱊薴，草。
薴	狃耕切。草亂也。
葻	負弓切。草動皃。
菜	且賚切。草可食者皆名菜。
䒦	孚劔切。草浮出水皃。
薙	託計切。《周禮》：薙氏掌殺草，謂以鉤鐮迫地，芟之也。
蕺	俎及切。蕺菜也。
苴	七閭切。苴，麻也。又子閭切。苞苴也。又苴杖。又子旅切。履中薦也。
蒩	資都切。茅蒩藉封諸侯。蒩之言藉也。
藉	牆亦切。狼藉也。又疾夜切。
荐	在見切。重也。數也。再也。
芮	而銳切。芮，草生皃。又芮，國名。
芤	苦侯切。徐氏《脉訣》云：按之即無，舉之來至，兩傍實，中央空者名曰芤。
𧃟	與職切。藕翹也。
䒛	胡慣切。草名。
萺	莫報切。草。
𦺜	盧到切。𦺜薅也。
莄	古幸切。草也。
𧂁	煑扇切。
𦶋	舒戰切。草。
莚	以扇切。蔓莚。
蔢	傍个切。蔢𦽅也。
𦽅	火个切。蔢𦽅。
𧂆	居欠切。𧂆草，時人取根，呼爲蜀夜干，含治喉痛。
菪	徒閬切。草名。
𦺎	步鉤切。葅也。
䔔	居競切。草。
𦾬	子合切。又音雜。草名。
葺	七入切。修補也。又子入切。茨也。
菍	奴佔切。草名。
莡	麤各切。草聲。
𦵫	桑落、色責二切。草名。
葃	慈作切。草名。
𦵴	渠列切。
𦸗	千歷切。草名。
𦸘	古八切。草名。
䓭	楚戛切。䓭草。
𦸡	音覓。
𦵱	先結切。草。
𦰹	側刮切。菜也。
𧂔	胡木切。水草可食。
蔛	胡鹿切。石蔛草。
蔍	郎谷切。蔍蹄草。又蔍葱也。
莈	莫勃切。
莯	母卜切。草也。
𦿁	甫䘵切。草。
𦵾	子昔切。
䔁	力質切。
藌	冥栗切。
䖇	於律切。香草。
䔱	伊立切。草。
𦶂	於立切。𦶂𦮾。
𦮾	尼立切。𦶂𦮾。
𦽒	殂勒切。木𦽒草。
蔔	傍北切。蘆蔔。
𦬙	普木切。草生皃。
䕓	初戛切。䕓草，有毒，用殺魚。
菽	升六切。豆名也。亦作尗。
薁	於六切。蘡薁也。
𦱒	莫卜切。菜名。
蒴	始卓切。蒴𧃔有五葉。
𧃔	仗卓切。蒴𧃔。
䕉	池革切。䕉葛。
莢	公協切。豆莢也。
莂	彼列切。種穊移蒔也。
𧀺	胡昳切。草也。
䒸	許決切。草名。
𠟽	居滑切。草名。
𦶍	渠立切。冬瓜也。
䓃	於及切。茹熟。
䓇	呼歷切。草盛。
蔋	徒的切。《詩》云：旱旣太甚，蔋蔋山川。蔋蔋，旱氣也。本亦作滌。
薈	烏會切。草盛皃。《詩》曰：薈兮蔚兮。
茬	仕之切。草盛皃。濟北有茬平縣。
䕃	於鴆切。《說文》曰：草蔭地也。
蘪	音縻。蘪蕪，香草也。
蘳	呼規切。黃花。又果實見皃。
薇	音微。菜也。
莅	力至切。臨也。與涖同。
薺	才禮切。甘菜也。
菣	丘刃切。《爾雅》曰：蒿菣。
𦸃	同菣。
䖆	女亮切。菜也。葅也。《說文》而丈切。
芬	音紛。芬芳。
蕊	如累切。草木實節生。
荀	相倫切。草名。亦姓。
荁	音桓。堇類。
芿	而證切。草芟陳者。又生新者。
䔏	义救切。草根雜也。
蔄	方莧切。姓也。
莬	音問。草木新生者。
菟	音兔。菟絲，藥名。又音徒，地名。
𦭲	音祇。繰絲鉤緒也。
䔺	悅吹、羊箠二切。《說文》曰：藍蓼秀也。
蒒	色淄切。草名。
𦺬	音機。菹𦺬，草。
𦶀	音烏。𦶀蓲，荻也。
𧃙	寒、翰二音。白𧃙草也。
𦯔	音題。《說文》草也。
苮	音仙。草名。似莞。
𦶌	音凋。𦶌葫，茭實。
𦽓	音瓊。草旋皃。與𦾵同。
艿	音仍。《說文》曰：舊草不芟，新草又生曰艿。
蓓	薄亥切。蓓蕾。又黃蓓。草名。
蕾	落猥切。蓓蕾，花綻皃。
𧁾	音樓。𦸈𧁾，土瓜也。
蓘	音衮。薦蓘，壅養苗也。
䔸	音表。草名也。
𦯈	音寢。《說文》曰：覆也。
𦾶	音漸。《𡌨蒼》云：麥秀皃。
蔧	才歳切。《爾雅》：葥，王蔧。王帚也。
薯	音署。薯蕷，藥。
蕷	音預。薯蕷。
薤	胡戒切。菜，似韭。亦作䪥。
苝	音佩。山䪥。
䔇	音潰。《說文》曰：菜之美者。有雲夢之䔇。又音豈。
𧅚	于縛切。𧅚子菜。
蕂	詩證切。苣蕂，胡麻也。
蘸	仄陷切。以物内水中。
虃	子廉切。百足也。
𧀬	𧀬𦸝二同。音悉。牛𧀬，藥名。
𦸝	𧀬𦸝二同。音悉。牛𧀬，藥名。
薩	桑葛切。釋典：菩薩也。
芆	尺加切。
蓐	乳屬切。厚也。薦也。《說文》曰：陳草復生也。一曰蔟也。
薅	呼勞切。拔田草也。《詩》云：以薅荼蓼。或作茠。
𦵢	籀文薅。
茻	莫朗切。草木冬生不死。《說文》云：衆艸也。
𦬠	同茻。
莽	莫黨切。茂草，可以毒魚也。《說文》曰：南昌謂犬善逐兔於艸中爲莽。
𦱤	無各切。無也。今作莫。《說文》音慕。
葬	子浪切。藏也。
𦽱	古文葬。
舜	尸閏切。仁聖盛明曰舜。《說文》作䑞。艸也。楚謂之葍，秦謂之藑。蔓地連華。象形。
䑞	《說文》舜字。
𡐩	古文舜。
𤯷	胡光切。草木華檾也。
竹	知六切。《說文》作竹。冬生艸也。象形，下垂者，箁箬也。
箭	子賤切。矢也。
箘	奇隕切。竹名。《說文》曰：箘簬也。一曰博棊也。又音囷。桂也。
䇹	同箘。
箟	亦同箘。《楚辭》音古魂切。
簬	力固切。美竹，中箭也。
簵	同簬。
筱	先鳥切。筱，箭也。小竹也。
篠	同筱。
簜	徒黨切。大竹也。
䉠	亡非切。竹名。
𥰙	籀文䉠。
筍	先尹切。竹萌也。
箰	同筍。又箰，律以捕鳥也。
𥳦	古文筍。
𥯗	先尹切。𥯗虡，所以縣鍾鼓也。
簨	同𥯗。
簴	其舉切。簨簴。
箁	蒲侯切。竹箬也。
笿	力各切。籠笿也。
䈚	徒改切。筍皮也。又竹萌也。又音臺。
𥵨	亡支切。竹篾也。
𥸀	同𥵨。
笢	亡忍切。竹表也。
節	子結切。竹約也。竹木不通。
筡	逹胡切。竹中空也。亦析竹。又丑於切。
笨	蒲本切。竹裏也。
䈵	於孔切。竹皃。
䉃	子兩切。剖竹未去節謂之䉃。
箋	子堅切。表識書也。與牋同。
䈎	餘涉切。䈎，籥也。
𥳑	居限切。牒也。
篰	芳後、蒲口二切。竹牘也。
𥰵	同篰。
䇫	居疑切。蟣蝨枇。
筴	楚革切。謀也。籌也。又古協、古洽二切。箸也。
等	都肯、都怠二切。類也。輩也。
笵	音范。楷式也。與範同。
符	父于切。符節也。分欲兩邊，各持其一，合之爲信。
笄	古奚切。婦人之笄，則今之簪也。女子許嫁而笄。
筟	撫于切。筳也。
籆	于縛切。榬也。所以絡絲也。
筳	徒丁切。小破竹也。小簪也。籠也。
筦	古短切。《說文》曰：筟也。
管	古短切。樂器，如箎，六孔。亦作筦。
篝	古侯切。籠笿也。
簀	側革切。牀簀又棧也。
笮	側格切。狹也。迫也。𡑅也。矢箙也。亦作𥯧。又仄乍切。笮，酒也。
簾	力占切。編竹帷也。
笫	壯几切。牀簀也。
筵	餘旃切。席也。
簟	徒㸃切。竹席也。
籧	距於切。籧篨，竹席也。江東人呼䉬也。
篨	直於切。籧篨。
籭	所街、所飢二切。竹器也。可以除麤取細。
簛	同籭。
篩	同簛。
籓	甫袁切。蔽也。亦箕也。
䉒	同籓。
䉛	於六切。炊䉛，所以漉米也。
箅	補計切。甑箅也。
䈰	所交切。飯帚也。
筲	同䈰。又斗筲，竹器。
𥰠	力渚切。盛飯器也。
𥱾	同𥰠。
筥	九吕切。盛米器也。方曰筐，圓曰筥。
簁	山奇、所綺二切。簁箅，竹器也。
笥	思吏切。盛飯器，圓曰簞，方曰笥。
箄	心匙、必是二切。江東呼小籠爲箄。
簞	丁安切。葦器也。《論語》曰：一簞食。
𥯚	口各切。桮也。𥯚籠也。
䇨	古弄切。桮笿也。
箸	除庶切。筴也。飯具也。又陟慮切。
篿	之緣切。楚人謂折竹卜曰篿。亦圓竹器也。
筤	力桑切。籃也。
籃	力三切。大籠也。筐也。
籢	力鹽切。器名也。鏡籢也。《列女傳》云：置鏡籢中。
籫	子短切。竹器也。箸筩也。
𥷶	弋成切。箸筩謂之𥷶。《漢書》云：遺子黃金滿𥷶。𥷶，竹器也。亦作籯。
𥮚	所閒、蘇干二切。竹器也。似箱而麤。
簠	方武、甫娛二切。黍稷圜器。
簋	古美切。黍稷方器。
籩	補堅切。竹器也。
𥫱	徒本切。篅𥫱也。
篅	市規、市專二切。𥫱也。《說文》曰：以判竹，圜以盛穀。
筩	徒東切。竹筩也。
簏	力木切。《說文》曰：竹高篋也。
箓	同簏。
𥯕	徒黨切。竹器也。可以盛酒。
箯	婢連切。竹輿也。
笯	女家、乃胡二切。籠笿也。《楚辭》云：鳯皇在笯兮，雞鶩翔舞。
笍	陟衞切。小車具也。
竿	公安切。竹竿也。
篧	苦郭、陟角二切。魚籠也。《爾雅》云：蒮謂之罩。又仕角切。
籱	同篧。
箇	古賀切。凡竹筊也，數之，一枚也。
籠	力公切。竹籠也。又力董切。
筰	才各切。竹索也。引舟竹筊也。又作笮。
筊	胡交切。小簫也。十六管，長尺二寸。又竹索也。
䉰	同筊。
箑	所洽切。扇也。自𨵿而東謂之箑，自𨵿而西謂之扇。
䈉	同箑。
䇘	胡故切。可以收繩也。
𥮒	才田、子田二切。《說文》曰：蔽絮簀也。又昨鹽切。
𥷰	同𥮒。
䉴	如張切。䉴䉛漉米竹器也。
𥴧	居渚切。養蠶器也。又飤牛筐也。亦作筥。
篼	丁侯切。飼馬器也。
簍	力甫切。車弓籠也。又落侯切。
籚	力胡切。筐也。籃也。
箱	思羊切。車箱也。竹器也。
笭	力丁切。籝也。籠也。舟中牀也。
𥰨	特甘切。馬𥰨也。所以刮馬。
策	楚革切。馬箠也。
箠	之繠、市委二切。擊馬箠也。
籣	力單切。所以盛弩矢，人所負也。
箙	扶福切。矢器也。藏弩箭爲箙。
䇬	充俱切。䇬，策也。
笘	丁帖切。折竹箠也。
簻	竹瓜切。箠也。亦作檛𥬸。
𥬲	同簻。又徒果切。竹名。
笪	丁但切。笞也。又丁逹切。麤籧篨也。
笞	丑之切。擊也。
籤	七尖切。貫也。
𥷽	大昆切。榜也。
𥴫	同𥷽。
箴	之深切。規也。戒也。刺也。或作鍼。
筒	音洞。簫無底也。又音同。
箹	於卓切。小籥也。籟也。又乙孝切。竹節也。
箾	山卓切。以竿擊人也。又蘇堯切。舜樂。
竽	禹俱切。三十六簧樂也。
笙	音生。十三簧樂也。
簧	戸光切。笙中簧，女媧作也。
䈕	上支切。簧屬。
簫	先幺切。仲吕之氣，樂器，象鳯之翼。
籟	力大切。三孔籥也。
篎	亡小切。小管也。
笛	徒的切。七孔筩也。
𥴦	同笛。
筑	張六切。拾也。樂器也。《說文》曰：以竹曲五弦之樂也。
箏	側耕切。似瑟，十三弦。
箛	公都切。竹名。又吹鞭也。
篍	七周、七召二切。吹簫也。
䈪	呼擊切。籮屬，形小而高。
筄	餘照、餘昭二切。屋危也。
𥴨	於載切。隱也。蔽也。亦作薆。
籌	除牛切。筭也。筴也。
簺	先岱切。行棊相塞謂之簺。
𥴮	補各切。簙弈，局戲也，謂行棊也。亦作博。
篳	布質切。荆竹織門也。蔽也。藩也。《春秋傳》曰：篳門圭窬。亦作蓽。
䉷	音嚴。籞也。翳也。
篽	魚吕切。《說文》曰：禁苑也。《漢書》注：篽者，折竹以繩，綿連禁禦，使人不得往來。
籞	同禦。
筭	蘇亂切。計筭也。數也。
笇	同筭。亦竹器。
算	桑管切。數也。擇也。
籔	先后切。十六斗曰籔。又炊䉛也。
䈹	同籔。
𥯴	同䈹。
簢	眉隕切。竹中空。
𥴲	同簢。
籮	力多切。竹器也。
籊	他的切。《詩》云：籊籊竹竿。
䉋	美祕切。竹，長節，深根，筍冬生。
𥳞	力鎭切。竹實中也。
𥳎	去中、去龍二切。𥳎，姑簍也。即車弓也。
𥭓	义卓切。軬帶。
𥷔	翼諸切。竹名。
𥳐	口淺切。𥳐䉳，戸籍也。
䉳	先遣切。𥳐䉳。
笆	補雅切。竹有刺。
䉧	力周切。竹名。
笳	古牙切。卷葭葉吹之。
䇞	古酣切。竹名。
𥳒	古斬切。竹名。
𥳉	丁胡切。竹名。
𥭮	莫耕切。竹名。
箶	護都切。竹名。
䈖	口禾切。竹名。
䈯	之人切。竹箭也。
䈛	苦怪切。竹箭也。
𥮍	弋林切。竹名。
筣	力之、力兮二切。織竹爲筣笓，障也。
𥷀	於田切。竹名。
𥳚	如旃切。竹名。
𥶛	徒奚切。竹名。
䇯	如鍾切。竹也。頭有文。
䉑	莫胡切。竹名。
𥰛	扶留切。竹名。
𥸡	古禫切。竹也。又箱類。
䈈	扶非切。竹名。
䇗	之恭切。長節竹也。
𥵣	丁丸切。竹名。
𥴴	古侯切。𥴴𥵣，桃枝，竹屬。
䈓	公達切。䈓䉈，桃枝竹。
䉈	蘇旱切。葛䉈。又桑葛切。
筨	胡男切。答𥳔，竹實中。
䈄	同筨。
𥳔	徒果切。竹名。
笰	甫勿切。輿後笰。《詩》曰：簟笰朱鞟。
𥬕	如琰切。竹弱也。
箐	七見切。棺車上覆也。
䉮	力印切。損也。
𥸢	子含切。𥸢，𥯖也。
𥯖	徒故切。𥸢也。
篷	步公切。舩連帳也。亦軬也。
𥭗	同篷。
第	徒計切。次第也。
箵	先鼎切。笭也。
𥰭	莊雅切。炭籠，束炭爲𥰭也。又音鹺。
䉶	所江切。栙䉶也。
䇡	直與切。織䇡也。亦作柠。
䈲	補丹切。篾也。又捕魚笱也。
笈	楚洽、奇立二切。負書箱也。
籛	子踐切。姓也。
䇦	於莽切。䇦無色。
筬	時盈切。竹名。
䈏	甫六切。織䈏也。
簈	卑星切。箳篂，車轓。
篂	桑經切。箳篂。
簹	都郎切。車簹管。又篔簹，竹名。
篔	王分切。篔簹，竹。
簃	余之切。樓閣邊小屋。《爾雅》云：連謂之簃。又音池。
𥷼	子六切。笡，逆槍也。
𥳛	同𥷼。
笡	七夜切。𥷼也。
䇩	移丗切。合板際。
筕	胡庚切。筕篖，竹笡。
篖	徒當切。筕篖。
簥	几妖切。大管也。
𥬇	私召切。喜也。亦作咲。
𥴭	口鎋切。柷敔也。亦作楬。
籈	之人切。割木長尺櫟敔背。《爾雅》曰：所以鼓敔謂之籈。
𥫵	他計切。車筤。
䉎	徒郎切。罩也。
𥯩	之若切。𥂖米具。
篣	步庚切。籠也。
笚	都臘切。竹相擊也。
𥶽	于𫞓切。箭也。
𥳓	山樞切。《說文》曰：飯筥也，受五升。秦謂筥曰𥳓。
笉	七忍切。𥬇皃。
篪	除奇切。管有七孔也。
筂	同箎。
筐	去王切。蠶筐，方曰筐。
簂	公誨切。筐也。亦作槶。
䈐	同簂。
篲	詳惠切。掃帚。
𥱵	古文篲。
篋	口叶切。笥也。
𥮏	丁殄切。經也。
𥲔	豬六切。古文築。
箌	豬效切。捕具也。又作罩。
筏	布逹切。箄也。又音伐。
𥳘	都緫切。竹器也。
䈦	子公切。木枝細。
笓	毗利切。次也。又裨之、步雞二切。筣也。
䇧	丈例切。以竹補缺也。
筁	去玉切。養蠶具也。
簿	蒲各切。筁也。又裴古切。
篙	古勞切。竹剌舩行也。
笲	蒲變切。竹器也。
𥰟	禹煩切。篗也。亦作榬。
𥬔	丘於切。關也。山谷遮獸也。又飯器也。
筯	直據切。匙筯，與箸同。
簇	楚角切。矢金也。又七木切。小竹也。
䇮	音任。單席也。
筀	古惠切。竹名，傷人則死。
筌	且㳂切。捕魚笱。
𥲻	先管切。器名。
篞	奴結切。《爾雅》曰：大筦曰簥，其中曰篞。
箖	力尋切。箖箊，竹名。
箊	殃魚切。箖箊。
𥱼	白佳切。𥱼筏。
𥴤	渠言切。𥴤鳴也。
籉	徒來切。笠子。
籬	力支切。藩籬。
䇾	語軒切。管長一尺四寸。
𥬖	步悲切。古文皮。
箆	方迷切。釵箆也。
𥯨	息兹切。竹有毒，傷人即死，生海畔，有毛。
䈝	息魚切。竹也。
䈥	居勤切。俗筋字。
簝	力彫切。宗廟盛肉器。又竹也。
篻	莫遥切。竹門也。
𥲊	力彫切。竹名。
𥲀	側交切。大笙，有十九簧。
䈱	託勞切。牛筐也。
𥲌	胡南切。竹名。
簪	側林切。冠簪也。
䈍	莫庚切。竹也。
笐	姑郎切。似琴，有弦。《爾雅》曰：仲無笐。竹類也。
䉚	莫耕切。竹也。
䈂	音并。竹也。
篘	初婁切。酒籠。
箜	苦紅切。箜篌，樂。
𥶻	辭為切。籠也。
箔	蒲涸切。簾也。
籥	以灼切。樂器，似笛。
簦	都滕切。籉也。
簷	余廉切。屋簷。與檐同。
篜	之升切。竹。
䉄	梨登切。竹。
䉕	慈棱切。䔲䉕，笠也。
𥲍	音曹。竹名。
籐	徒棱切。簬器。
笎	語袁切。竹。
箮	虛袁切。竹花也。
笅	胡交切。管也。
𥳍	寺林切。竹，長千丈，爲大舩也，生海畔。
䈺	祝融切。竹。
篢	古紅切。笠名。
𥬮	古缸切。竹名。
𥸉	盧冬切。筐也。
篊	胡公切。引水也。
𥵫	殂紅切。籠也。
籦	之容切。竹也。
𥬏	戸烏切。竹也。
笗	都宗切。竹也。
𥳏	居希切。竹也。
筎	汝佘切。竹筎以塞舟。
𥶆	力魚切。竹。
𥭠	五姑切。竹。
𥱺	七然切。竹。
篈	府逢切。竹。
箃	側鳩切。竹黃也。
𥬍	相然切。竹也。
𥶔	蒲包切。竹。
𥭟	蘇和切。織物。
䉹	魯丁切。竹。
䉲	莫箄切。竹篾也。
𥰣	力求切。竹。
䈭	色求切。竹。
𥫯	丑弓切。竹。
𥭭	七和切。竹。
𥯡	蒲彌切。籠也。
箂	魯台切。竹。
筃	於人切。竹。
𥫷	欺求切。竹。
䇪	尺之切。竹。
𥶐	杜回切。竹筆也。
筅	穌典切。筅帚。
𥳌	力中切。篁。
篬	七羊切。竹名。
篃	莫悲切。竹。
𥮖	常式切。笙。
笌	五加切。筍。
𥬴	余良切。竹。
𥳕	式余切。竹。
䇙	余軫切。竹。
䉊	扶願切。竹作。又持晚切。
𥯬	而兖切。竹。
𥫙	他頂切。函。
箒	之有切。俗帚字。
𥸣	土冉切。竹。
䇜	丘卞切。竹。
簅	所𥳑切。大籥。
𥴺	自移切。竹。
𥶷	息卷切。竹緣。
䈃	之少切。竹。
䈧	王委切。筍皮。
䉝	魚綺切。竹作也。
𥬳	兹耳切。竹。
𥴢	直利切。竹。
𥳝	女委切。筍初生。
笖	羊委切。生筍。
𥯫	巨規切。竹名。
䇛	脂市切。竹。
笏	呼骨切。《字書》云：珽也。
筠	有旻切。如竹箭之有筠。
箷	翼支切。衣架。
𥳊	甫吠切。籧篨。
筧	古典切。以竹通木也。
䉣	先夜切。笘䉣。
篾	亡結切。竹皮也。
䉉	古胡切。破䉉爲圓。
𥶾	力計切。䉣也。
𥲈	莫伴切。竹器也。
筮	時丗切。蓍曰筮。
𥰫	同筮。
𥷂	《說文》筮。
笠	力及切。䔲笠，以竹爲也。
䇽	之厲切。簟也。
䈗	先果切。竹名。《漢書》有䈗人縣。本作葰。
䇻	亡匪切。竹。
篕	胡藹切。籧蒢也。
䇸	直經切。筵。
𥯤	于鬼切。竹。
𥸈	徒朗切。竹。
𥸗	所解切。瑟。
𥴯	乎罪切。竹高節。
䉂	力委切。法也。
笶	式氏切。俗矢字。
䈢	思怠切。竹。
篚	方尾切。筐篚。
䈠	于眷切。斷。
𥯶	口魯切。竹。
𥴡	盧啓切。竹。
𥬼	武粉切。
𥯸	直遇切。壇纂竹。
簳	各旱切。箭簳。
笴	同簳。又公但切。
篆	直兖切。史籀造篆，書似符。
䈙	直柳切。竹易根而死。
範	扶𨨿切。法也。
𥫢	初雅切。竹。
箎	呼古切。竹大，高百丈。
𥫟	丘已切。簟。
𥳶	之養切。竹。
𥶇	郎古切。竹。
䉏	胡買切。竹。
箺	尺尹切。
𥵧	七忍切。小竹。
𥬐	施忍切。竹。
筫	陟利切。又之日切。
𥳪	息亂切。器也。
𥶑	七養切。竹。
簩	力到切。
𥳈	初稅切。重擣也。
笊	仄校切。笊籬。
䈇	陟孝、貞角二切。捕魚具。
筗	直衆切。竹。
𥭡	之利切。竹。
𥭜	其利切。竹。
䉨	魚器切。竹節。
簉	义又切。衝也。
䉌	似醉切。
䈡	千弄切。竹名。
簣	其貴切。土籠也。
䉀	失御切。筐。
䈮	居遇切。織具。
𥴬	簿計切。竹𥴬也。
䇺	音豆。禮器。
𥷙	居偈切。竹海邊。
𥯟	匹賣切。竹片也。
𥯠	同𥯟。
𥳣	疾外切。竹。
𥯪	桑豆切。小竹。
䈴	詰殮切。籠。
䉓	力卧切。牀。
𥮕	胡浪切。竹竿。
𥷱	府救切。竹𥷱以蓋也。
𥲇	丁紺切。竹。
䉯	胡諫切。枯。
𥭞	烏縣切。竹。
𥰢	式戰切。
箞	丘卞切。曲竹。
䈒	奴感切。竹弱。
𥯙	古政切。筋竹。
𥫼	虛誑切。覓魚具。
𥱍	蘇見切。竹。
篟	千見切。竹茂皃。
𥯢	滴侫切。器。
𥰸	子線切。竹。
𥴪	其句切。
䈣	之聖切。竹。
𥯳	五各切。桂。
籋	音躡。箝也。又音捻。
竻	盧得切。竹根。
𥬬	尼懾切。竹。
𥯥	丑涉切。
䇣	乃叶切。
䈋	徒合切。竹。
𥷩	殂匝切。簾。
筪	胡夾切。竹。
䈳	徒盍切。䆫。
箿	慈緝切。覆。
䉗	伊入切。杓。
𥸘	王縛切。取魚具。
籰	同𥸘。絡絲具。
𥷘	池卓切。竹。
𥭐	吕恤切。𥭐角以射鳥。
箻	同𥭐。
箤	才恤切。笭。
笜	丁律切。筍。
箼	烏谷切。
𥵠	古木切。簏。
䈸	胡谷切。箱也。
簶	音禄。胡簶，箭室。
䈿	莫辟切。𥭓䈿，軬帶也。
䈌	七余切。竹。
籜	他各切。竹籜。
䈅	音域。
䉢	所力切。篩䉢。
𥫝	余織切。竹索。
𥵩	符木切。
箬	而灼切。竹大葉。
篛	同箬。
䇶	江學切。椽。
䇷	兵列切。分。
籍	慈昔切。簿籍也。
𥯧	側格切。屋上版。亦作笮。
𥯦	士洽切。行書。
劄	竹洽切。以針刺。
𥮝	古忽切。刷也。
筈	口括切。箭筈。
𥬒	普末切。䈇。
𥰦	音屐。
箝	渠廉切。鎖頭。
𥮠	同箝。
篸	楚金切。篸差不齊也。又子紺切，針篸。
篁	音皇。竹名。《說文》云：竹田也。
籀	直救切。《說文》云：讀書也。又史籀，周太史造大篆。
篇	匹連切。篇什也。
𥲄	徒敢切。竹。
䉫	力低切。竹。
簊	居其切。竹名。
𥫠	同簊。
箕	居宜切。簸箕也。
𠀠	古文箕。
𠴩	古文箕。
䇧	古文箕。
𦋊	古文箕。
𠔝	籀文箕。
簸	補我切。去穅也。
𥷕	以獵、徒協二切。簸也。
才	在來切。《說文》曰：草木之初也。又才能也。
巿	甫味切。蔽巿小皃。《說文》普活切。艸木巿巿然，𧰼形。
𢍚	有未切。草木𢍚字也。
𣓑	同𢍚。
𠂔	嗟似切。止也。𡛷𣐈字從此。
孛	步對切。彗星也。孛孛，不明皃也。
南	奴含切。方名。
𡴖	古文南。
𢺷	巨宜切。木別生。
𢂤	步背切。紆紼取物曰𢂤。
索	蘇各切。散也。又繩索。又山責切，求也。
乇	竹戹切。草葉也。託、宅字從此。
𠂹	市規切。草木華葉𠦬。象形。今作垂。
𢏒	古文𠂹。
𠌶	火于、芳于二切。草木華也。
𩏬	禹鬼切。盛皃。
蕐	胡瓜切。榮也。三千五百里曰華夏也。今作華。又呼瓜切。
𦾓	《說文》華。
𤾹	于劫切。草木花。
𥝌	五溉、古兮二切。《說文》曰：木之曲頭，止不能上。亦作礙。
䅩	居是切。《爾雅》有枳首蛇，兩頭也。又曲支果。今作枳。
䅓	居庾切。木曲支也。果名也。今作椇。
稽	古奚切。留也。治也。考也。合也。計當也。
𥢔	都角切。《說文》曰：持止也。
𥢑	胡道切。《說文》曰：𥢑，𧿔而止也。賈侍中說：稽、𥢔、𥢑三字皆木名。
桼	且栗切。木汁，可以䰍物。今爲漆。
柒	俗桼。
𩮥	火尤切。桼赤黑色。
㯡	步交切。《說文》曰：桼垸已復桼之。
丵	仕角切。《說文》曰：叢生艸也。象丵嶽相並出也。
叢	在公切。草木叢也。俗作藂。
業	魚劫切。業業，危懼也。高大也。動也。又大版。
𤑽	古文業。
𡭊	都內切。荅也。
對	同𡭊。漢文帝以爲責𡭊而爲言多非誠，故去其口以從土。
菐	方屋、步木二切。瀆菐也。
𠔯	補顔、甫尾二切。賤事也。
僕	步榖切。馭車也。
䑑	古文僕。
𢎘	胡感切。《說文》曰：嘾也。草木之華實未發函然。象形。
圅	胡男切。舌也。
㽕	弋周切。草木更生條。
甬	余隴切。鍾柄也。又斛也。
𢎙	胡先切。草木盛。
𠚔	胡閤切。會也。
𣐺	胡感切。《說文》曰：草木垂華實。
𩏏	于非切束也。
𢍫	公殄切。小束也。亦作𢆚。
𠧪	徒幺切。草木實垂𠧪𠧪然也。
𠨋	籀文𠧪。
𥻆	思録切。糓也。今作粟。
𥾄	古文𥻆。
𥽽	义萬切。䃺粟也。舂米未精也。
㮚	力日切。榛栗也。今作栗。
𣡼	籀文㮚。
朿	七漬切。木芒也。
棗	子老切。果名。俗爲𠐇。
棘	居力切。急也。棘箴也。
𣎵	匹刃切。《說文》曰：分枲莖皮也。今作木。
枲	司子切。麻也。有子曰苴，無子曰枲。
䢄	籀文枲。
𦥐	除利切。𣝜𦥐也。
𣟽	力到切。施絞於𣝜。
𣜨	渠眷切。緣𣝜也。
𣗻	除栗切。帆索也。
𣞟	尺人切。纑也。
𣟼	子由、似由二切。收束也。堅縛也。
𣠏	子侯切。麻屬。
𣝜	扶善切。履底𣝜。
𨽿	徒改切。及也。《說文》与迨同。
𦲬	匹賣切。《說文》曰：葩之緫名也。今作𣏕亦与麻同。
𢽳	先旦切。分離也。放也。亦作散。又先但切。
檾	口潁、口迥二切。枲屬。《詩》云：衣錦檾衣。
麻	莫加切。枲屬也。
𪎨	大侯切。檾屬。一曰麻，一絜也。
䵉	同𪎨。
䵈	空木切。未練治纑也。結枲也。
黀	仄留切。麻莖也。
𪎪	古文黀。
黂	扶沸、父云二切。枲實也。
𪎥	先的切。細布也。亦作緆。
𪎝	步本切。麻𪎝也。
𪎫	靡五切。
麾	許爲切。指麾也。亦作𪎮。
𪎞	丘久切。
𪎣	力牛切。麻𪎣也。
𪎛	音宛。
尗	書六切。豆也。
叔	同尗。又叔伯也。
𢻃	市寘切。以調五味也。今作豉。
韭	居有切。菜名。一種而久者，故謂之韭。
𩐋	子兮切。薑蒜爲之。
齏	同𩐎。
䪥	胡戒切。葷菜也。俗作薤。
𩐌	唐對切。齏葅。
䪤	扶袁切。百合蒜。
韱	思廉切。山韭。或作韯。
瓜	古華切。《說文》曰：蓏也。
㼎	蒲卓切。小瓜也。
瓝	同㼎。
瓞	大結切。小瓜也。
𤫰	同瓞。
𤬖	余昭切。瓜名。
𤬐	于扃切。小瓜也。
瓣	白莧、力見二切。瓜中實。
𤫱	公侯切。𤫱𤬏，王瓜也。
𤬏	力侯切。𤫱𤬏。
𦶍	渠立切。冬瓜也。
㼏	乃罪切。傷𤍠瓜。
𤬓	力玷切。瓜子。
㼔	於䰟切。㼔㼊，瓜名。
㼊	徒門切。㼔㼊。
㼐	扶田切。白㼐瓜。
𤬉	苦攜切。𤫱𤬉子。
㼋	古胡切。瓜也。亦菇字。
瓢	婢饒切。瓠瓜也。
㼕	丁郎切。瓜中實。
瓟	蒲包切。瓟杓也。
瓤	女良、汝陽二切。瓜實也。
𤬝	魚偃切。瓢也。
𤬛	落都切。瓠𤬛也。
㼌	弋主切。勞病也。
𤫵	口括切。瓜。
瓠	胡故切。匏也。
𤬟	婢姚切。蠡也。或作瓢。
丰	柯邁切。草丰也。草莽也。
𠲱	柯頟切。枝柯也。
來	力該切。來麰，瑞麥也。行來也。歸也。又力載切。勤也。
来	俗來。
𥏳	助紀切。竢也。
麥	莫革切。有芒之穀也。秋種夏熟。
麦	同麥。俗。
麰	莫侯切。春麥也。亦作𦭷。
𪍓	同麰。
䵀	先果切。麤麥屑。
䴾	祚何切。《說文》曰：䃺麥也。一曰擣也。
麧	下没切。堅麥也。孟康曰：麥穅中不破者也。
麩	妨娛切。麥皮也。
麱	同麩。
䵂	徒赤切。麥屑也。
麪	亡見切。麥䴲，蜀以桄榔木屑為麵。
麵	同麪。
麷	芳充、芳鳳二切。熬麥曰麷。
𪍠	古鹿切。餅麴也。
麮	丘舉切。煑麥也。
䴳	禹八切。麴麥。
䴽	鼻支切。細餅麴。
𪍛	先忽切。麥屑也。
𪌯	同𪍛。
𪌈	婢之切。𪌈䴻，𪍑。
䴻	力尸切。𪌈䴻也。
𪌣	古頟切。麥碎也。
䵅	午刀切。亦熬字。煎也。
䴮	所諫切。𪌣䴮也。
䴷	胡昆切。麥麴也。又戸版切。
䴿	莫公切。有衣麴也。女麴也。
𪍴	力堅切。𪍴𪍣，餅也。
𪍣	力口切。𪍴𪍣。
𪎂	力該切。小麥也。
麳	同𪎂。
麲	余諫切。麥屑也。
䴲	莫達切。麪也。今呼米屑爲䴲。
䴹	胡瓦切。麴也。
麴	丘竹切。麴糵。
𩍔	同麴。
𪍑	充小切。糗也。
麨	同𪍑。
䴺	蒲口、蒲没二切。䴺𪌘，餅也。
𪌘	他口切。䴺𪌘。
𪍍	同𪌘。
䴸	芳無切。俗麩字。
𪍒	戸姑切。俗𪏻字。
䴭	殂來切。麴也。
𪌱	力尸切。麥酒也。
𪍺	胡關切。𪍺，餅也。
䴵	博領切。索䴵也。
𪍿	古猛切。大麥也。
䵃	同𪍿。
䴼	初簡、初鴈二切。䴼麥也。
麯	丘竹切。俗麴字。
䴬	與力切。麥䴬。
𪍂	呼谷切。麥。
𪌿	乃帖切。𪌿頭。
黍	式與切。禾屬也。
𪏰	許羊切。香芳也。今作香。
𪎭	亡皮切。穄也。
䵖	口見、口殄二切。𪎭也。
黏	女廉切。相著也。
𪐄	平懈、必尒二切。黍屬。
𪏻	戸都切。黏也。
䵒	女栗切。黏也。
䵑	同䵒。
𪏯	力兮切。衆也。亦作黎。
䵗	步北切。黍豆也。
𪐏	竹革切。黏飯也。
𪏿	張俱切。黏也。
𪏮	而与切。黏也。
𪐂	丘遠切。博也。
𪏺	步結切。香也。
䵘	所懈切。亦作曬。
黐	力支、丑知二切。黏也。
𪏴	居近切。黏也。
𪐃	方奉切。
䵜	乃董切。
𪏸	奴禮切。黏也。
𪐍	旅典切。轢禾。又音連。
禾	胡戈切。嘉穀也。
秀	思救切。出也。榮也。
稼	古暇切。樹五穀。
穡	所力切。斂曰穡。
穜	除恭切。先種後熟曰穜。又音童。
稙	竹力切。早種也。
稑	力竹切。後種先熟曰稑。
穋	同稑。
稺	除致切。幼禾也。
稚	同稺。
䄺	同稚。
穊	居致切。稠也。
稹	之忍切。叢緻也。又之仁切。
稠	直留切。密也。
𥣫	亡結切。禾也。
稀	香衣切。稀，踈也。
𥠇	莫卜切。和也。古文作𢿬。
𥢣	《說文》𥠇。
䆏	扶畏、扶非二切。稻紫莖不黏也。
私	息夷切。不公也。又禾也。
稷	子力切。五穀長也。
𥠎	古文稷。
稌	通古切。稌，稻也。
𪗉	子棃切。黍稷在器曰齋。亦作粢。
秫	時聿切。《說文》曰：稷之黏也。
穄	子曳切。關西𪎭，似黍不黏。
稻	徒老切。稌也。
稬	乃喚切。黏也。又乃卧切。秫名。
穤	同稬。俗。
稴	胡兼、胡緘二切。稻不黏。
穬	古猛切。獷粟。《說文》曰：芒粟也。
秏	呼到切。減也。敗也。《詩》云：秏斁下土。又稻屬。
秜	力尸切。小麥也。
䅘	力該切。或作麳。
穟	敘類切。穟苗。
稗	蒲懈切。稗秕也。琅邪有稗縣。
穎	役餅切。禾末也。
移	余支切。易也。《說文》曰：禾相倚移也。
䄬	同移。
𥝩	徐醉切。禾成秀也。
穗	同𥝩。
秒	亡紹切。禾芒也。
䄪	丁皎切。禾危穗。亦懸物也。
𥠄	丁丸、丁果二切。禾垂皃。
䅥	居孽、居遏二切。長禾也。
𥠹	同䅥。
䅺	亡紹切。
穖	居豈切。禾也。
𥝣	披鄙切。一稃二米。
稃	妨俱切。𥢶也。甲也。
秨	徐各、徐故二切。禾摇皃。
穮	彼調切。耘也。
秄	兹里切。壅禾本。
租	子乎切。田賦也。
穧	子計、才計二切。穧，穫也。
穫	胡郭切。刈禾也。
䆅	在資切。積也。
稛	口本切。成熟。
秩	除室切。積也。程也。品也。
秳	胡栝切。舂粟不潰也。
𥝖	下没切。秳也。
𥢶	公卧切。又公外切。𥢶，麤穅也。
䅵	之弱、枯𣈉二切。禾皮也。又齊地名。
秕	卑几切。穀不成也。
稈	古旱切。稾也。穰謂之稈。
秆	同稈。
稾	公道切。禾稈也。又稾草。
科	口和切。程也。
𥟠	公八切。𥟠，稾也。去其皮祭天以爲席也。
鞂	古八切。祭神席也。
秸	同鞂。
䅌	公淵切。麥莖也。
䅭	步唐切。䅭䅣，穄名。
䅣	胡光切。䅭䅣。
䅀	良計切。黍穰。
𠞜	同䅀。
𥣭	同𠞜。
穰	如羊切。黍穰也。豐也。衆多也。又如掌切。
秧	於兩切。禾苗秧穰也。
秦	疾津切。國名。亦禾名。
𥝝	奴顚切。載也。禾取一熟也。
年	同𥝝。
稔	如枕切。年熟也。
穀	古禄切。五穀也。又生也。善也。
税	尸銳切。租稅也。含車也。放置也。
𥞙	呼光切。凶年也。空也。果不熟也。今作荒。
䆃	徒到切。䆃，一莖六穗，瑞禾也。
秬	渠與切。黒黍也。
稍	所敎切。漸也。
秋	且周切。《說文》曰：禾穀熟也。
秌	同秋。
𪛁	籀文秋。
程	除京切。法也。式也。
穌	先乎切。穌，息也。死而更生也。
秭	咨李切。數億至萬曰秭也。
稱	齒證切。又齒陵切。《說文》云：銓也。
种	直中切。人姓。亦稚也。
稯	子公切。禾束也。
𥞝	籀文稯。
䄷	視亦切。百二十斤曰䄷。鈞，衡也。四鈞爲一䄷。
秅	丁故切。四百秉爲秅。
𥣪	在官切。又在管切。禾秿也。
𥣚	同𥣪。
稘	居之切。稈也。又周年。今作朞。
種	之勇切。種，類也。又之用切。種，植也。
稰	相吕切。食也。
䅂	胡各切。似黍而小。
䆍	力公切。䆍穧也。禾病也。
秿	扶甫切。禾積也。
𥠵	普胡切。豆𥠵也。
䅜	時僞切。小積也。
穙	蒲木切。𥢵積也。
秎	扶問切。秎，穧也。
䅑	息唯切。禾四把也。
𥢟	之閏切。𥢟緣也。束稈也。
稕	同𥢟。
䅻	力支切。長沙云：禾把也。
䆄	之善切。禾束也。
𥟔	壯力切。䆄也。
䄶	蒲骨切。䄶，禾秀不成聚向上皃。
稡	子骨切。䄶稡也。
𥠴	丑向切。𥠴穧也。
䅾	七林切。禾欲秀。
秖	竹尸切。穀始熟也。
秈	息延切。秔稻也。
秞	餘周切。禾黍盛也。
穚	羈遥切。禾長也。
𥞴	口篤切。禾大熟。
䅃	巨恭切。稰也。
䆀	亡載切。黒也。禾傷雨也。
𥢊	蒲本切。穩𥢊，穀未簸皃。
秛	普陂切。禾租也。
䅢	直就切。䅢，稅也。
穩	於本切。蹂穀聚。
穅	口郎切。米皮也。
穁	如勇切。稻穁也。
䅝	口東切。稻稈也。
䅳	七于切。稷穰也。
穭	力與切。自生稻。
稂	力當切。稂，童𥹭，禾秀不成也。
䄯	古殄切。十把曰䄯。
穢	於吠切。不淨也。
穱	側角切。小也。又早熟。亦作𥼚。
稸	抽陸切。稸，聚也。
秷	竹栗切。秷，穫也。
秣	莫葛切。秣，養也。
𧀅	同秣。
秢	力經切。年也。
秲	時至切。亦作蒔。
秱	徒聾切。禾盛皃。
穠	而容切。花木盛也。
𥠺	紆云切。香也。
𥣰	博眠切。籬上豆。又方顯切。
䄻	託勞切。又㕔聊切。稻也。
𥞄	胡戈、戸卧二切。棺頭也。
𥢵	力科切。穀積也。
𥡜	同𥢵。
稜	盧登切。俗棱字。
䅅	古攜切。田器也。
秂	而眞切。欲結米。
秥	女占切。禾也。
穔	胡光切。野穀也。
稝	蒲庚切。禾密也。
𥞚	女魚切。臭草也。
䄮	方無切。再生稻。
𥤊	渠元切。禾黃也。
𥡟	丑江切。禾不秀。
䅗	汝雖切。禾。
秓	章移切。稈也。
秔	古衡切。秔，稻也。
䄨	羽俱切。不秀也。
䅔	側移切。禾死也。
秵	於鄰切。花。
𥠷	力周切。秞𥠷也。
𥠱	息咨切。𥠱，治禾。
䅡	先主切。草生禾中也。
𥠊	人久切。粟𥠊也。
𥠡	祖弄切。禾束也。
𥞅	側買切。禾。
𥢖	支用切。古文種。
䄸	匹各切。禾不實。
𥟓	苦椀切。禾櫳。
𥟍	方尾切。穗皃。
䅚	丘院切。禾相近。
䄼	他㸃切。鄉名。
𥠅	火貫切。禾也。
𥤆	祖殿切。草。
𥠽	直利切。稠。
䅰	安很切。草。
䅙	戸衮切。草。
秺	得路切。禾束。
䅏	勿利切。饘䅏也。
秙	口故切。秙䆂，禾不實。
稧	羌列切。禾稈。
䅄	力帝切。長禾。
𥣩	子計切。𥣩，穫也。
稄	息俊切。又阻力切。草。
䅷	時預切。草。
䅮	七浪切。禾頃也。
稒	古護切。縣名。
穛	日角切。禾先熟也。
𥡱	子𥬇切。物縮小也。
𥞘	徂悶切。禾積。
秡	蒲活切。禾傷。
䅼	莫半切。不蒔田。
𥞛	徒卧切。積也。
𥞃	式聿切。呪。
𥡪	余力切。𥡪，蕃蕪。
𥡢	力出切。麤米也。
秴	古蠟切。秴，䅅也。
𥠋	子入切。稠𥠋也。
𥟽	烏禄切。芒。
𥠉	初乙切。稠𥠉也。
稪	方木切。又音復。
𥡦	丁歷切。又直炙切。
𥟾	苦谷切。禾熟。
𥠈	阻瑟切。生稻也。
𥞻	蒲結切。禾香。
䄩	羊職切。穀。
𥠳	居笏切。莖𥠳也。
稫	丕力切。稫稄，滿皃。
䄾	如叔切。又如勇切。
䅤	初立切。種也。
稵	子辭切。稵，益也。與滋同。
𥝕	武姜切。或作芒。
䅧	於占切。䅧䅧，苗美也。
𥞹	力畺切。米名。
穈	亡皮切。穈，粥也。
穲	力支切。禾苗也。
稢	於鞠切。茂盛。
穥	餘渚切。美。
𥣖	言紀切。𥣖然，黍稷盛皃。
𥞵	居協切。𥞵穧也。
䅊	直家切。張開屋。
䅁	於旦切。轢禾也。
秝	郎的切。稀䟽秝秝然。
𥠼	昨鄰切。籀文秦。
兼	古甜切。并也。兩也。《說文》云：兼持二禾，秉持一禾。
耒	力對切。手耕曲木也。
耕	古萌切。牛犂也。
耦	午后切。不畸也。又二耜也。
耡	俟據、俟居二切。《說文》云：殷人七十而耡。耡，耤稅也。
耤	才亦切。耤，借也。
𦓯	古攜切。田器也。
𦔐	禹軍切。除草也。
耘	同𦔐。
𦓷	同𦔐。
耜	詳以切。耒端木。
耨	乃豆切。耘也。
䎨	於劫切。犁種也。
耩	公項切。𦔩也。
𦔥	余石切。耕也。
𦔅	徒兀切。耕禾開。
䎩	側飢切。耕也。亦田一𫞓也。
𦔜	余力切。耕也。
䎤	渠録切。耕麥地。
䎧	步溝切。耜屬。
䎮	他的切。種也。
𦔔	亡旦切。不蒔田也。
耫	仕革切。灰中種。
䎫	叉江切。種也。
𦔌	上祇切。種麥。
𦓴	山校切。𦔔種。
𦔎	楚棘切。耜也。亦與畟同。
𦔩	方朝切。𦓷也。
耚	匹皮切。亦作𤱍。耕也。小高也。
䎯	呼旦切。冬耕也。
耠	胡荅切。耕也。
𦓽	於爲切。田器也。
耬	力兜切。耬，犁也。
耰	於尤切。覆種也。
耭	音機。耕也。
𦓬	昌蠅切。耒也。
𦓺	側耕切。犁上木。
𦓹	六臺切。耕也。
𦓼	骨本切。耕。
耣	力尹切。耣𦓾，束禾也。
𦓾	臥尹切。耣𦓾。
𦔍	伏路切。田器也。
䎦	以斂切。耕也。
耔	借以切。壅苗本。
頛	力外切。鮮皃。
耗	虎告切。正作秏。
𦔦	骨外切。耕具。
𦔞	上黠切。又音徹。
𦔭	莫个切。耕。
䎢	袪乙切。平量也。
𦓻	盈歷切。耕。
耯	戸郭切。禾。
𦔆	符逼切。禾。又治黍豆也。
𦓱	庚伯切。耕。
香	許良切。芳也。與𪏰同。
馨	虛廷切。香之遠聞也。
馦	許兼切。香味。
馠	呼含切。香也。
馣	於含切。香氣。
馥	皮逼、扶福二切。香也。
馝	蒲結切。大香也。或作飶。
馞	蒲骨切。大香也。
𩠿	匹結切。小香。
馛	扶末切。大香。
馤	於蓋切。香也。
𩡤	同馤。
𩠻	步結切。
馪	匹民切。香氣衝也。
䭱	匹結切。小香。
𥞕	同䭱。
馧	於云切。葐馧。今作蒀。
皀	許良、方立二切。穀皀也。
冟	詩亦切。飯堅柔調也。今作適。
卽	子弋切。就也。今也。食也。今作即。
旣	居毅切。小食也。又巳也。
鬯	敕亮切。香草。
𩰪	於物切。芳草也。𩰪金香也。亦𩰪陶。
鬱	同𩰪。
𩰢	山吏切。𩰢，烈也。
𩰥	子削切。竹器，所以酌酒也。今作爵。
𩰤	音巨。黒黍也。今作秬。
米	莫禮切。粟實也。
粱	力羊切。米名。
𥼚	側角切。早取穀也。
粲	且旦切。鮮好皃。
糲	力葛切。麤糲也。
精	子盈切。《說文》曰：擇也。
粗	在古、采胡二切。麤大也。
𥺟	鄙冀切。惡米也。
粒	良揖切。米粒也。
粺	蒲賣切。精米也。
糵	魚列切。麴也。牙生穀也。
𥼶	式亦切。漬米也。
糪	譜革、妨亦二切。飯半生也。
糂	息感切。以米和羹。又粒也。
糝	古文糂。
糣	籀文糂。
䊤	徒感切。糜和也。
𥹆	亡丁切。潰米也。交阯有𥹆泠縣。又音彌。亦作麊。
麊	莫卑切。見上注。
糟	子刀切。酒滓。
𥶶	丘六切。酒母也。今作麴。
糒	蒲秘切。乾飯。
𥺢	同糒。俗。
糗	丘九、尺沼二切。糒也。
䊆	渠九切。舂糗米。
糈	先旅切。祠神米。
糧	力畺切。穀也。
粮	同糧。
粉	甫憤切。可飾面。
粈	女救切。雜飯也。
糅	同粈。
䊮	徒的、徒弔二切。穀也。
𥽘	亡達切。麪也。或作䴲。
粹	先類切。精也。
氣	虛旣切。《說文》曰：饋客芻米也。今豈旣切。氣息也。
䊠	《說文》同氣。亦作餼。
䉺	胡同切。陳臭米也。或作紅。
粃	補履切。不成穀也。俗秕字。
䊎	丘遠切。粉也。
𥹳	同䊎。
䊝	思列切。䊝𥻦也。
𥻦	先達切。䊝𥻦，散也。《書》作蔡字。
竊	且結切。竊盜也。
䊳	亡皮切。䊳碎也。屑也。
粻	徵良切。糧也。
粔	其吕切。粔籹膏環也。
籹	尼吕切。粔籹。
𥹡	同籹。俗。
粥	之育切。糜也。
𥹇	匹願切。粉𥹇。
籸	山人切。粥凝也。又粉滓也。
䊟	亡原切。䊟粉澤。
𥹹	亡畏切。粥粖也。
䊊	同𥹹。
䊓	時翅切。䊓黏也。
粖	亡達、亡結二切。糜也。《說文》作鬻。
糷	力旦、落旱二切。《爾雅》注云：飯相著。亦作𥽭。
𥻂	同糷。
粢	在兹切。稻餅。又音咨，稷米也。
糠	口郎切。俗穅字。
䊭	徒到切。覆也。
粕	普各切。糟粕也。酒滓也。
粰	扶牛切。䊕也。
𥼺	且罪切。𥼺粗也。
𥽗	力的切。雜糅食也。
糦	充志切。與饎同。
䊞	陟厄切。䊞粘也。
粘	女廉切。與黏同。
粳	柯彭切。不黏稻。亦作秔。
𥹃	撫俱切。與稃同。
䊂	丑厄切。《字書》云：䊞䊂，損米。又所責切，餅相粘。
頪	力外切。鮮白也。
䊕	之延切。亦作饘。
𥼷	同䊕。
𥻌	力割切。亦作揧。
䊙	午堅切。亦作研。
粙	子又切。亦䅢字。
𥻧	胡兼、胡緘二切。亦稴字。又赤黍。
𥽏	胡黤切。饘也。
𥹷	力鳩切。粰𥹷，糈饊也。
𥻇	胡減切。𥻇，塗也。
𥽬	女亮切。雜也。
糉	子貢切。蘆葉裹米。
粽	同糉。俗。
䊧	孚謂切。失氣也。
𥹅	亡結切。粖也。
糫	音環。餅也。
粡	徒聾切。
䊡	莫官切。䊡頭。
糖	徒郎切。飴也。
粷	居六切。粷粉也。
粠	胡公切。
䊅	莫并切。漬米也。
糚	側牀切。飾也。
䊄	渠顒切。䊄，精米。
䊈	莫柸切。酒母也。
𥼘	巨希切。小食也。
䊔	於迎切。
𥹚	呼官切。白米也。
䉻	渠梨切。赤米也。
糤	先旱切。糤米。
粄	補滿切。米餅。
粿	古火切。淨米。
糃	徒郎切。精米。
糔	息酉切。又音脩。
糞	夫問切。穢也。
糯	奴過切。俗稬字。
糙	七竈切。粗米未舂。
𥺘	必媚切。惡米。
𥻩	莫片切。屑米。
𥸧	迪𡩋切。米食。
𥹸	蒲鶻切。米㶿。
𥹲	徒纇切。屑。
籺	胡骨切。粉。
𥼃	仕革切。白米。
糏	先結切。碎米也。
𥻬	之亦切。𥻬營也。
𥻉	胡達切。白米也。
籷	竹革切。黏也。
𥻃	力達切。麤也。
粞	桑來切。碎米。又音西。
糰	徒丸切。糰糉。
䊚	得迴切。粉餌。
䉾	音秘。《說文》曰：惡米也。又地名。
粊	同䉾。
毇	許委切。米一斛舂爲八斗也。
糳	子各切。《左氏傳》云：粢食不糳。糳，精也。一斛舂爲九斗也。
臼	渠九切。《說文》：臼，舂也。古者掘地爲臼，其後穿木石。象形。中米也。
舂	舒庸切。雍父作舂，黃帝臣也。又擣也。
𦥭	普各切。齊謂舂爲𦥭。
舀	翼珠、弋周二切。杼臼也。亦作揄。又以沼切。
臿	楚洽切。舂麥也。
𦦈	同臿。
䑔	孚穢切。舂也。
臽	音陷。坑也。
𦥟	同臽。
𦥻	之睡切。杵擊也。
𦦇	同𦥻。
函	胡耽切。函鎧也。又胡緘切。函書也。
𦦰	丁老切。舂也。亦作擣。
䑘	才何切。舂擣也。
𦦋	移鄰切。古文也。
𥽱	初眼切。小舂也。
𦦌	羊少切。臼也。
𦦅	七漏切。半舂。
𦦐	匹各切。舂也。
𦦱	初夾切。米去皮也。俗臿字。
䑗	徒黨切。舂也。
倉	且郎切。倉庾也。
仺	古文倉。
牄	七羊切。鳥獸來食穀聲。
㐭	力甚切。藏米室也。亦作廩。
稟	補錦切。賜穀也。
啚	逼几切。啚，嗇也。
亶	都但切。誠也。信也。厚也。多穀也。
嗇	使力切。愛也。慳貪也。又嗇夫、農夫也。
𤲷	古文嗇。
牆	疾將切。牆垣也。
廧	同牆。
𤖣	籀文牆。
𤖧	古文牆。
亼	疾立切。《說文》云：三合也。
合	胡荅切。同也。又古荅切。
僉	且廉切。皆也。
侖	力旬切。思也。
𠌈	籀文侖。
今	居林切。是時也。
舎	舒夜切。宫也。處也。
畣	都合切。當也。對也。然也。今作荅。
會	胡外切。嵗計會也。對也。合也。又古外切。
𣌭	古文會。
㞧	古文會。
朇	婢支切。增也。益也。又作☀。
䢈	時眞切。日月會也。今作辰。又音會。
亯	虛掌切。覲也。當也。獻也。《孝經》曰：祭則鬼亯之。今作享。
亨	同亯。俗作享。又許庚、匹庚二切。
𠅠	籀文亨。
𦎫	市倫切。熟也。
𦎧	同𦎫。
䈞	都沃切。厚也。又作笁篤。
𦤘	余鍾切。今作庸。
𣆉	胡苟切。厚也。
𪉲	大含切。長味也。今爲覃。
𪉞	篆文𪉲。
畐	普逼、扶六二切。腹滿謂之涌，腸滿謂之畐。
良	力張切。良善也。
𡰩	古文良。
𥭷	古文良。
入	如立切。納也。進也。
糴	徒的切。入米也。
全	疾緣切。具也。完也。
㒰	同全。
𠓳	古文全。
㞥	士林切。入山谷之深也。
𠓜	力掌切。《說文》云：二入也。兩字從此。
內	奴對切。裏也。
冂	亡狄切。覆也。以巾覆物。今爲幂。
冠	古完切。冠冕也。又古亂切。《禮記》：二十曰弱冠。
𠖄	徒籠切。𠖄圓蓋。
𠕸	息累切。𠕸並頸。
㓃	丁故、丁嫁二切。《周書》曰：王宿三祭三㓃。孔安國曰：王三進爵、三祭酒、三奠爵。本或作吒。
𠔼	亡保、亡救二切。重覆也。
同	徒東切。共也。
𠕓	口江切。又口握切。幬帳也。
冡	莫公切。覆也。
曰	亡報切。小兒蠻夷頭衣也。或作帽。
㒻	莫得切。突前也。
𠕖	側狡切。果木盛生朶。
胄	除救切。兜鍪也。
最	子會切。齊也。聚也。
冕	靡璉切。冠冕也。
冒	亡到切。覆也。食巾也。
𡈘	古文冒。
冔	況羽切。覆也。殷之冕也。
㒽	丘權切。小兒帽。
𠕦	翌句切。𠕦㒾，面衣。
㒾	餘豉切。𠕦㒾。
𩉉	口洽切。帽也。亦作㡊。
𠕰	市紙切。古文㡅。
𠕝	同𠕰。
㒳	力掌切。再也。今作兩。
兩	同㒳。《易》曰：兼三才而兩之。又匹耦也。又二十四銖爲兩也。
㒼	亡殄、亡安二切。平也。欲明也。當也。
㡀	脾丗切。敗衣也。與敝同。
敝	㡀同。壞也。敗也。極也。頓仆也。或作𡚁。
弊	同敝。俗。
襾	於嫁切。覆也。又許下切。
覂	方腫切。《漢書》：大命將覂。謂覆也。或作𢇫。
𧠃	孚六切。反覆。又敷救切，蓋也。又扶富切，伏兵也。
𧟵	蒲北切。農夫之賤稱也。南楚罵賤謂之𧟵。
覈	胡革切。老實事。
䙵	穴鞮切。鄙也。
𧟠	莫靈切。同也。
垔	時注切。又徒候切。塞也。
网	無倣切。羅罟揔名。
𦁒	同网。今作綱。
罔	同网。
𠕈	同网。
𦉯	古文网。
罟	故户切。魚罔也。或爲☀。
罨	烏荅、於檢二切。䍐也。以罔魚也。
𦌾	公縣切。𦌾，罔也。一曰綰也。
䍐	呼旱切。罔也。旌旗也。又稀踈也。俗作䍑。
罽	居厲切。魚罔也。亦作☀。
䍘	亡支切。罟也。置也。
𥹄	同䍘。
䍙	亡乳切。雉罔也。
𦌔	先卷切。罔也。
罪	祚隗切。犯法也。
罩	都敎切。取魚具。
𦊾	縛牟切。兔罟也。
罘	同𦊾。
罾	子登切。取魚罔。
罛	公胡切。魚罟也。
罶	力九切。《詩》云：魚麗于罶。罶，曲梁也。
𦌁	同罶。
𦊑	同𦌁。
罜	徒木切。罜䍡，魚罔。
䍡	力谷切。罜䍡也。
罿	尺容切。幡車罔。
罧	力金切。積柴於水中取魚。又所禁切。
罠	亡巾切。釣也。
羅	力多切。鳥罟也。
罬	竹劣、已劣二切。連也。幡車上覆罔。
罦	扶游切。覆車罔。
䍖	同罦。
罻	於貴切。小罔也。
𦊂	胡故切。罔也。
罝	子邪切。兔罔也。
𦋽	同罝。
𦋾	籀文罝。
𦌬	亡娱、亡矩二切。牖中罔也。
罯	於感切。覆也。
罷	皮解切。休也。又音疲，極也。
署	常恕切。置也。書檢也。部署也。
置	竹利切。立也。又安置。
詈	力翅切。罵詈。
罵	莫霸切。詈也。
𦌠	補革切。罿也。
羈	居猗切。羈旅也。寄止也。又馬絡頭。
𦌭	《說文》同羈。
羇	居宜切。寄也。
罺	壯交切。今之獠罟也。又初敎切。
䍤	子禮切。手出其汁。亦作擠。
罥	古泫切。挂也。係取也。
羂	同罥。又罔張獸。
𦉬	他領切。𦉬𦊓，小空皃。
𦊓	力頂切。𦊓𦉬。
罭	爲逼切。九罭，魚罔也。
罼	卑蜜切。罔小而長柄也。
䍔	公肓切。索也。
𦌿	所羈切。𣿍也。
𦊐	渠與切。罟也。
羉	力官切。彘罟也。
𦋍	武忍切。俗黽字。
罳	昔兹切。罘罳，屏樹門外也。《釋名》曰：罘，復也。罳，思也。臣將入請事，於此復思也。
罹	力之切。憂皃。
罤	徒犁切。兔罔。
𦌵	落搥切。罾也。
𦋆	古吳切。舟上罔。
罞	莫聾、莫交二切。麋罟也。
𦋰	居廉切。罔也。
𦊫	古橫切。罔滿也。
𦌢	徒犂切。罔繩也。
䍦	力之切。羃䍦也。
䍢	無魯切。䆫也。
罱	女感切。夾魚具。
䍗	穴絹切。䍗罥。
罣	古畫切。罣礙也。
䍜	丁孝切。《說文》曰：覆鳥令不得飛也。
𦋡	莫厚切。罔。
䍓	音牙。兔罔。
𦊼	郎據切。罔。
難	奴旦切。緼。
𦋠	息臠切。罔也。
𦋈	千面切。魚罔。
𦌀	所禁切。罔也。
𦌷	徒穀切。魚罔。
𦉷	同𦌷。
𦉹	丁歷切。繫也。
羃	莫歷切。蓋食巾。
䍥	郎的切。蓋食巾。
羄	知校切。小罔。
𦍁	普革切。罔也。
𦋉	蒲特切。
𦊁	房背切。篝笭。
𠦒	俾蜜切。箕屬，弃糞器。又方干切。
棄	丘至切。遺也。古作弃。
𥼢	方問切。除也。物污穢也。
畢	俾謐切。弋也。掩兔也。又星名。
𤲃	《說文》畢。
冓	古候切。交積材也。
爯	齒陵切。舉也。又尺證切。與稱同。
再	子代切。兩也。重也。仍也。
厶	丘於切。飯器也。
去	羌據切。除也。違也。行也。又丘與切。
厺	《說文》去。
𡕮	居力切。又力繩切。去也。
朅	丘列切。去也。
𤳖	方丹切。卻也。
𠬈	方爾切。羇客也。
北	布墨切。方名。軍敗走曰北。
冀	居致切。冀州也。北方州故從北。
兾	同冀。
乖	古懷切。睽也。戾也。背也。
西	先兮切。方名。
㢴	《說文》西。
卥	古文西。
卤	籀文西。
栖	音西。鳥栖宿。又作棲。
鹵	力古切。鹹也。車駕出有鹵簿。
𪉵	在河切。鹹也。亦作鹺。
滷	昌石切。苦地也。《書》曰：海賔廣滷。本亦作斥。又音虜。
鹹	乎緘切。苦也。《爾雅》注：苦即大鹹。
𪉦	公陷切。鹹味也。
鹶	几陵切。苦也。
𪊆	才計切。鹹也。
𪉸	於昆切。𪉸𪊉，戎狄之鹽。
𪊉	胡乖切。𪉸𪊉也。
䴜	同𪊉。
𪉮	且豆切。夷狄鹽。
𪉜	竹減切。鹹也。
䴛	思遙切。煎鹽也。
𪉱	扶殄切。鹽也。
䴝	士悏切。南方呼醬。
鹼	公漸切。鹵也。
鹻	同鹼。
𪉘	音投。鹵地。
𪉰	同𪉘。
𪉭	乙乖切。
𪉨	音昌。鹵漬。
㔪	力古切。
䴚	各黨切。鹽澤。
𪉖	音魯。沙也。
𪊇	工暫切。鹹也。
𪊀	巨聿切。醬也。
鹽	弋占切。宿沙煑海爲鹽。
𪉟	同鹽。
塩	同鹽。俗。
盬	公戸切。鹽也。又蒼猝也。姑也。不堅固也。
𡈼	他井切。善也。證也。召也。成也。驗也。審也。虛也。
𧠒	胡殄切。大坂也。亦作垷。
徴	陟陵切。召也。又陟里切。宫徵也。
朢	無放切。《說文》曰：月滿與日相朢，以朝君也。
𦣠	古文朢。
𡔞	無昉切。誣也。今作罔。
㸒	余箴切。濫貪也。
重	直冢切。不輕也。又直容切。疊也。
皿	明丙切。《說文》曰：飯食之用器也。
䀁	余救、余九二切。小甌也。抒水器也。
𥁓	同䀁。
盂	羽俱切。飯器也。
盧	力胡切。當盧，酒肆也。以土壘酒甕，四邊爲盧也。亦飯器也。
𥃈	同盧。
䀇	公戸切。器也。
𥂩	同䀇。
盆	步魂切。盎也。
㿾	除與切。器也。
盨	山縷切。戴器也。
盄	諸姚切。器也。
盛	時正切。多也。又時征切。在器也。
盌	於卵切。小盂。亦作椀。
齍	子犁切。黍稷在器也。
盎	於浪切。盆也。
䀊	胡巧、公巧二切。器也。
𥃃	同䀊。
盉	戸戈、胡卧二切。調味也。今作和。
益	於亦切。加也。
盅	除隆切。器虛也。
盈	余成切。滿也。
盦	於含切。覆蓋也。
盡	疾引切。終也。又即忍切。
䀆	同盡。
盪	徒黨切。搖動也。滌器也。
昷	於䰟切。和也。或作温。
𥁕	《說文》昷。
盥	公緩切。洗物曰盥。又澡手也。又公玩切。
䀉	渠嬌切。椀也。
𥂓	莫加、莫多二切。桮也。
盞	壯限切。杯也。
䀂	於干切。䀂𥂫，大盂也。
𥂫	才丹切。䀂𥂫。
㿿	魚下切。杯也。
𥂸	餘章切。柸也。
㿼	五田切。椀也。
䀀	扶淹、孚梵二切。杯也。
𥁷	同䀀。
𥁔	同䀀。
盕	同䀀。
䀈	渠旣切。獸，似蝟，毛赤。
盤	薄干切。器名。
𥃇	力回切。亦作櫑。
䀄	莫公切。豐䀄，滿也。
𥁚	同䀄。
盝	力瀆切。瀝也。竭也。
𣿍	同盝。
𥁮	徒弔切。草器，與蓧同。
㿻	公安切。盤也。
𥁸	丘拳切。盂也。
蓋	故大切。掩也。覆也。
葢	同蓋。
𥂈	博胡切。籀文餔。
盩	張流切。盩厔縣。
𥁏	之遙切。器也。
䀃	徒回切。器。
𥂤	黃孤切。器也。
㿽	許奚切。小㿽器。
盔	苦回切。鉢也。
盃	補梅切。盞也。
𥁆	火牙切。盂。
𥁐	呼改切。器盛酒。
䀅	神夜切。器。
盀	音起。器也。
盭	魯帝切。緑色綬也。
𥁟	力制切。器。
䀍	空紺切。器也。
盍	胡臘切。何不也。
䀌	許力切。痛甚也。
𥁑	彌必切。《說文》云：械器也。
臥	魚過切。眠也。息也。
䭆	女厄切。楚人謂小嬾曰䭆。
監	公衫、公陷二切。視也。
𧨭	古文監。
臨	力針切。尊適卑也。視也。
䖙	他兮切。臥也。
𠥸	同䖙。
㐆	於沂切。《說文》云：歸也。从反身。
殷	乙斤切。樂之盛稱殷。《易》曰：殷薦之上帝。又乙山切。《左氏傳》曰：左輪朱殷。杜預云：今人謂赤黒爲殷色。
琴	巨林切。《說文》及《新論》云：神農造也。琴之言禁也，君子守以自禁也。《風俗通》曰：琴七弦法，七星也。《琴操》云：長三尺六寸，法象百三六十六日；廣六寸，象六合也。
𤦡	篆文琴。
𨪖	古文琴。
𨫹	古文琴。
瑟	所櫛切。庖犧造也，弦多至五十。黃帝使素女鼓瑟，哀不自勝，破爲二十五弦也。
𡚉	古文瑟。
琵	房脂切。《風俗通》云：琵琶，近代樂家所制，不知所造。長三尺五寸，象三才五行；四弦象四時。《釋名》云：推手前曰琵，引手卻曰琶，所以呼爲琵琶。本胡家馬上彈也。
琶	步巴切。琵琶。
喜	欣里切。樂也。悅也。
𢐭	古文喜。
歖	古文喜。出《說文》。
嚭	普鄙切。大也。吳有太宰嚭。
壴	竹句切。陳樂也。
𧒕	且的切。夜戒守鼓也。又作鼜。
彭	蒲衡切。多皃。又盛也。
尌	雉具、竹具二切。立也。又作駐。
𨲗	他郎切。大聲也。
嘉	柯遐切。美也。善也。
鼓	姑戸切。瓦爲椌，革爲面，可以擊也。
𪔐	籀文鼓。
鼛	公刀切。大鼓也。
鼙	步兮切。騎鼓也。
鼘	於巾、於玄二切。鼓聲也。鼓節也。
鼞	他堂切。鼓聲。
𪔪	七立、他叶二切。鼓無聲也。
𪔕	他盍切。鼓鼙聲。或作𩌇。
䶀	口盍切。鼓聲。
鼖	扶云切。大鼓也。
鼗	徒刀切。似鼓而小。亦作鞀。
𪔳	力弓切。鼓聲。
鼟	他登切。鼓聲。
鼚	丑良切。鼓聲。
䵿	音帖。寛也。
䵽	七盍切。鼓聲。
䶁	音錔。鼓寛。
鼜	音戚。守夜鼓也。
䥢	同鼜。俗。
𪔧	音帖。鼓無聲也。
蟚	徒冬切。鼓聲。或作鼕。
豈	羌顗切。安也。焉也。《書》云：怨豈在明。
𧰙	巨依切。且也。欲也。危也。訖事之樂也。
凱	空改切。凱樂也。或作愷。
豆	徒𨷖切。量名。《說文》云：古食肉器也。
𣅋	古文豆。
梪	同豆。木豆謂之梪，薦羞葅醢也。
𧯷	居隱切。合𧯷，瓢也。
𧯡	於物、於月二切。豆飴也。
𧯦	九免、九媛二切。豆屬。
䝁	力刀切。豆也。
𧰉	同䝁。
䜼	莫卜切。豆萁也。
豌	於丸切。豆也。
䝀	力周切。豍豆也。
豍	方迷切。䝀也。
䜸	莫偎切。碎萁也。
䜶	胡江切。䜶䝄也。
䝄	所江切。
豏	胡斬切。豆半生。
䜺	叉白切。磨豆也。
䜷	七林切。野生豆。
䜾	於林切。䜷豆也。
䜽	弋朱切。豆也。
豉	市寘切。亦作敊。
𧯯	渠飢切。豆𧯯。
𧯭	都騰切。
𧯠	音兜。小裂。
𧯩	初六切。小豆也。
豊	力弟切。行禮之器也。
豑	雉栗切。爵之次弟也。
豐	芳馮切。大也。俗作豊。
𣍈	古文豐。
豔	弋贍切。美也。好色也。俗作艶。
䖒	欣冝切。古陶器也。
𧇼	胡道切。土釡也。
𧈚	除渚切。器也。或作㿾。
重	直隴切。不輕也。厚也。又直龍切。
量	力姜、力尚二切。《說文》云：稱輕重也。
𨤦	古文量。
鼎	丁冷切。所以熟食器也。
鼐	奴代切。大鼎也。
鼒	子思切。小鼎也。
鼏	亡狄切。覆樽巾也。又鼎蓋也。
䵼	式羊切。煑也。亦作𩰱。
瓦	午寡切。土器也。
瓬	方往切。《周禮》有瓬人爲簋。
甄	居延切。陶人作瓦器謂之甄土也。又至神切。
甍	眉耕切。屋棟也。
𤭐	同甍。
瓵	余之切。小甖也。
甗	牛偃切。無底甑也。
瓽	丁盎切。盆也。
瓮	於貢切。大甖也。
甕	同瓮。
甌	於侯切。椀小者。
瓨	戸江切。長頸瓶。
㼝	烏緩切。器也。亦作盌。
瓴	力丁切。瓴甋甓也。
甋	丁歷切。瓴甋。
瓿	蒲後切。瓿甊，小甖也。
甊	力口切。瓿甊。
甂	補玄切。小盆大口而卑下。
甓	並的切。甎也。
甈	丘滯切。瓠壺也。破甖也。
𤮅	同甈。
甃	側胄切。井甃也。
㼙	古文甃。
㼽	所兩切。半瓦也。
𤭪	同㼽。
㼲	力頰切。㼲㼲，蹋瓦聲。
𤬯	丘劒切。又胡耽切。似瓶有耳。
𤭢	桑對切。《說文》云：破也。亦作碎。
瓪	伯限切。牝瓦也。
㼚	古郎切。甖也。大瓮也。
甒	無甫切。盛五升小甖也。
㼻	仕江切。甖也。
㽀	除政切。甖也。
㼶	與朱切。瓶也。
㼡	是朱切。小甖也。
㽈	牛志切。大甖也。
瓺	除向、除香二切。瓶也。
甔	丁甘切。小甖也。
㼴	牛口切。盎也。
㽄	思移切。缾也。
㼵	徒啓切。小盆也。
㼬	胡梗切。㼬㼳缾有耳。
㼳	山梗切。執㼳也。
𤮘	都滕切。瓦豆也。
㼥	丑口切。瓶也。
㼦	居隴切。缾也。
㼤	苦結切。瓶受一斗。
㼫	胡寡切。大口也。
㼹	口郎切。瓠也。
𤮊	同㼹。
㼯	丁弄切。㼯𤮭。
𤮭	初鑑切。器也。
瓷	在思切。瓷器也。亦作𦈱。
𤬾	徒果切。甌也。
瓹	古縣切。瓮底孔下取酒也。
㽉	胡監切。大盆也。
𤮜	時扇切。器緣也。
㼣	補格切。㼿㼣，井甃也。
㼠	徒河切。瓦盌也。
𤬪	徒古切。瓶也。
㽃	普安切。㽃瓳，大㼾甎也。
瓳	戸徒切。㽃瓳。
㼾	力木切。甓也。
甎	之緣切。㼾甎。
㼗	徒丁切。甎也。
㽆	丁桑切。㼵瓦也。
𤮨	力公切。築土䃺。今作礱。
𤮷	力救切。屋檼也。
𤭧	古諧切。牡瓦也。
㼧	徒公切。牡瓦也。
𤬷	女刮切。𤭧也。
𤭗	同𤬷。
㼪	子協切。半瓦也。
甉	胡監切。瓦屋也。
㼮	七計切。
𤭞	丁昆切。器似甌也。
㽁	力的切。瓦器。今作鬲。
㼜	於浪切。亦作盎。
瓶	蒲并切。汲器也。
𤮰	胡圭、古畦二切。甑下空也。亦作窐。
𤬿	同𤮰。
㼛	胡經切。酒器似鐘而項長。
𤭓	同㼛。
甇	於耕切。長頸瓶也。
㼺	徒郎切。瓷也。
甑	子孕切。甗也。
瓻	丑希切。酒器。
𤭼	五合切。
甖	烏莖切。𤬪也。
㼢	余之切。瓶也。
甀	池爲切。甖也。
𤭌	徒奚切。瓷也。
𤭒	勒當切。器也。
𤭕	呼光切。器也。
𤮆	許飢切。
𤭑	五姑切。甌也。
㽋	力華切。瓦。
𤮧	力胡切。酒器。
𤭍	扶汎切。瓦。
甐	力震切。器也。
𤬦	五化切。
㽇	胡谷切。坯。
㼸	音容。甖也。
𤮇	音容。甖也。
瓭	丁感切。瓦屬。
缶	方負切。盎也。《詩》曰：坎其擊缶。
缻	同缶。
䍍	苦谷切。未燒瓦器也。
罌	於庚切。瓦器也。
匋	徒刀切。作瓦器也。今作陶。
𦈼	是規、丈睡二切。小口罌也。
𦉖	古文𦈼。
䍌	步侯切。小缶也。亦作瓿。又步後切。
罋	於貢切。器也。
𦉥	同罋。
䍃	余周切。瓦器也。
𦉢	力丁切。瓦器似瓶有耳。
䍄	都簟切。缺也。
𦉑	呼嫁切。裂也。
缺	袪決切。虧也。破也。亦作𡙇。
缾	蒲丁切。汲水器。
䍇	他盍切。下平缶也。缾也。
缸	胡江切。與瓨同。
罃	於耕切。長頸缾。
𦈸	禹逼切。瓦器。
䍎	七鈍、先見二切。瓦器也。
罊	口計切。器中盡也。
缿	胡講切。如瓨，可受板書筩令密事。亦受錢器也。又大口切。
罏	力胡切。罍也。
䍊	公的切。吹器也。
罍	力回切。樽也。
𦉩	籀文罍。
𦈨	胡經切。酒器，似鐘而項長。
𦉕	時扇切。器緣。亦作𤮜。
𦈱	在咨切。亦作瓷。
𦉁	徒啓切。亦作㼵。
𦈲	羌吕切。器名。
𦉞	戸暫切。大盎。
𦈻	側板切。小酒器。
𦉧	五鎋切。缺也。
罇	子昆切。與樽同。
𦉎	蘇回切。器名。
𦈰	革鞋切。器好也。
䍉	知駭切。缺也。
𦈶	畢裴切。缶也。
𦈺	音帚。
罄	可定切。盡也。器中空也。
罐	古段切。瓶罐。
鬲	郎的切。鼎足曲也。《說文》作鬲，云：鼎屬，實五觳。斗二升曰觳。又音革，平原有鬲縣。亦作鬲。
䰛	同鬲。
鬹	居垂切。三足釡。
鬵	似林、才心二切。釡屬。
鬳	牛建切。鬲屬。
𩱴	許朝切。炊氣皃。
融	余終切。長也。《說文》云：炊氣上出也。
𧖓	籀文融。
鬴	扶甫切。☀屬。或作釜。
𩰫	公禾切。秦名土釜曰𩰫。亦作𩰬。
䰝	子孕切。鬵屬。亦作甑。
𩱋	柯行切。亦作羮。
𩰱	式羊切。煑也。亦作䵼。
鬺	同𩰱。
𩰾	方未切。亦作沸。
䰙	魚倚切。釡也。
䰚	亡分切。摩也。
𩰶	蒲悶切。起。
𩰹	工定切。隔也。
𩰳	胡圭、古攜二切。甑下空。
𩰴	如之切。熟也。亦作𦠌。
𩱈	楚狡切。熬也。
鬷	子公切。釜屬。
𩰲	郎的切。㽁也。亦作鬲。
𩱫	先録切。鼎實。或作餗。
𩱦	楚絞切。熬也。或作煼。
𩱠	似林切。釜屬。
𩱍	戸徒切。䭈也。或作糊。
𩱱	之六切。糜也。又以六切。或作粥。
𩱙	同𩱱。
𩱷	亡達、亡結二切。涼州謂粥爲𩱷。或作粖。
𩱤	居言切。粥也。或爲䭈。
𩱡	諸延切。粥也。
鬻	羊六切。鬻，賣也。又音祝。《說文》又音糜。
𩱓	如至切。粉餅也。或作餌。
𩱲	余灼切。内肉及菜於湯中。
𩱚	步忽切。釡湯溢。
䰞	之與切。或作煑。
𢐼	同䰞。
𩱭	子孕切。炊器。亦作䰝。
𩱨	如燭切。大鼎也。
𩱧	古行切。煑也。
𢑌	同𩱧。
𩱳	側皆切。敬也。
斗	丁口切。十升曰斗。
㪷	俗斗。
斚	古雅切。爵也。
料	力弔切。數也。理也。又音寮。
斞	余甫切。量也。今作庾。
斠	古琢切。量也。今作角。
斡	烏活切。轉也。柄也。又音管。
斟	止任切。取也。計也。酌也。
斜	徐嗟切。抒也。散也。不正也。
㪺	九娛切。挹也。酌也。
㪵	補叛切。量物分半也。
斣	丁豆切。物等也。角力競走也。
𣂁	他幺切。𣂁疀，古田器也。亦音鍫。
戽	乎古、火故二切。抒水器也。
㪻	九萬切。抒也。量也。
斛	胡穀切。十斗曰斛。
枓	之𢈔、多後二切。有柄，形如北斗星，用以斟酌也。《詩》云：唯北有斗。亦飲水器也。
𣂆	匹郎切。又薄郎切。量溢也。
升	舒承切。十合爲升。
𣁴	公洽切。入也。亦音帢。
𣁳	呼活切。又烏活切。抒也。
𣂉	丁狄切。量也。
勺	時灼切。飲器也。十勺爲升。亦作杓。
与	羊舉切。賜也。許也。予也。亦作與。
几	居履切。案也。亦作机。
凥	舉魚切。處也。與居同。
処	充與切。止也。與處同。
焭	瞿營切。單獨也。與煢同。
凭	皮冰切。依几也。又皮證切。
且	七也、子余二切。語辭。又七序切。《詩》曰：有萋有且。
𠀇	古文且。
俎	莊吕切。斷木四足也。肉俎也。
𧇈	才布切。且往也。
亹	亡匪切。亹亹猶微微也。
匚	甫王切。受物之器也。
𠥓	籀文匚。
匠	似亮切。木工也。
匧	口頰切。緘也。或作篋。
匜	弋支切。沃盥器。
匡	去王切。方正也。飯器也。筥也。亦作筐也。
匩	同匡。
匴	先管切。𥂖米藪。
㔯	似沿切。𥂖米䉛也。
㔶	公棟切。小桮也。
匪	甫尾切。非也。彼也。又竹器方曰匪。
𠥐	此郎切。古器也。
𠤼	徒弔切。田器也。
㔴	羊式切。大鼎也。又田器。
匬	余主切。器受十六斗。
匱	渠愧切。匣也。
匵	徒鹿切。匱也。
匣	胡甲切。匱也。
匫	呼骨切。古器也。
匛	渠救切。棺也。亦作柩。
𠥬	籀文匛。
匯	胡罪、口乖二切。回也。器也。
匰	丁安切。宗廟盛主器也。
匭	古鮪切。匣也。
㔳	同匭。
𠤾	胡耽切。船没也。
匥	皮𠮓切。又作笲。
𠥣	補堅切。竹豆。亦作籩。
𠥫	籀文𠥣。
𠥩	居疑切。籀文箕。
𠥧	布迴切。籀文桮。
𠤯	古文𠥧。
𠤱	方娛切。又弗武切。祭器。今作簠。
𠥎	呼韋切。亦古幃字。
匨	作郎切。古臧字。
𠥉	補是切。籠也。今作箄。
匳	力占切。盛香器。亦作籢。
匲	同匳。
𠥙	且緣切。竹器也。
曲	丘玉切。枉也。章也。不直也。
𠤬	古文曲。
□	丘玉切。蠺薄也。或作筁。
𠚜	他刀切。古器也。
壺	户徒切。盛飲器也。圓器也。瓦鼓也。
𡔲	篆文壺。
𥁖	籀文壺。
𥃕	口盍切。古榼字。酒器也。
𡕏	先朗切。鼓材也。
㚃	於芬切。壹㚃。
𡕂	篆文㚃。
壹	音一。《說文》云：專壹也。
巵	之移切。酒漿器也。受四升。
𡭐	時耎切。小巵有蓋也。
𦓝	之耎切。又之繠切。小巵也。
𠙹	側持切。缶也。此古文。今作甾。亦作𠙹。
𠚀	古文𠙹。
𠙾	古文𠙹。
𠚋	今文𠙹。
𤲣	楚洽、子廉二切。古文臿。
疀	同𤲣。
𧆣	力胡切。飲器也。
𧈕	籀文𧆣。
𡘞	補衮切。盛糧器也。
𣓩	同𡘞。
𤳐	之庶切。畚也。
𤳃	口奚切。𤳃𤱉，大𥰠也。
𤱉	古惠切。𤳃𤱉也。
𤱁	附娛切。小𡘞也。
𢆟	蒲丁切。竹器也。
㫃	於蹇切。《說文》云：旌旗之斿，㫃蹇之皃。又㫃蹇，舞皃。今爲偃。
旗	巨基切。熊虎爲旗也。又旗𠅘市門樓表也。
旚	匹遥切。旍旗旚摇之皃。
旐	除矯切。《周禮》曰：龜蛇爲旐。
旆	蒲貝切。《爾雅》曰：繼旐曰旆。
旌	子盈切。《周禮》曰：析羽爲旌。
旍	同旌。見《禮記》。
旟	弋於切。《周禮》曰：鳥隼爲旟。
㫍	與昭切。旌旗之旒也。
旖	於我切。又於蟻切。旌旗旖旎皃。
旎	女綺切。旖旎。
旂	渠衣切。縣旌於竿。
旞	似醉切。全羽爲旞。
𣄧	同旞。
旝	胡外切。《左傳》曰：旝動而鼓。
旃	之延切。《周禮》曰：通帛爲旃。
旜	同旃。
旇	普皮切。旗靡也。
施	舒移切。施張也。又式豉、以忮二切。
斿	弋周切。旌旗之末垂者。或作游。
旒	力周切。旌旗垂者。
旄	莫刀切。旄牛尾也。舞者持。
旋	徐緣切。周旋也。
旛	妨園切。旌旗揔名也。
旅	力與切。衆也。
𣃨	古文旅。
族	徂鹿切。類也。
旓	所交切。旌旗之斿。
𣄉	於業、於儼二切。掩光也。
於	央閭切。居也。又倚乎切，歎辝也。
𣱏	古文於。
𤕘	古文於。
𣃦	文屈切。州里所建旗也。亦作勿。
㫎	許非切。動也。亦作揮。
𩕲	居起切。失容也。
𣄠	必姚切。旌旗飛揚皃。
𣄑	於檢切。
㫏	於了切。旗屬。
勿	無弗切。非也。又旗也。
昜	弋章切。飛也。
𥝤	吕至切。古文利。
矢	尸視切。箭也。古者牟夷作矢。
𠂕	同矢。俗。
侯	胡鉤切。射侯。又君也。侯也。何也。
𥎦	古文侯。
䠶	時柘、時益二切。䠶弓。今作射。又亦、夜二音。
矯	几兆切。強也。詐也。揉箭箝皃。
短	丁緩切。不長也。
矤	尸忍切。況也。
矧	同矤。
𥎪	同矧。
矰	子登切。結繳於矢也。
𥏫	式羊、且羊二切。傷也。
矲	蒲楷切。短也。
知	豬移切。識也。覺也。
矣	諧几切。巳語辭也。
矨	牙冷切。小皃。
𥏙	丘吠切。𥏙䂕，短小皃。
䂕	呼吠切。𥏙䂕。
矬	才戈切。短也。
䂐	職劣切。短也。
𥏠	必𠔃切。𥏠䂑，短小皃。
䂑	子𠔃切。𥏠䂑。
𥎰	孚法切。矢也。
𥐓	呼官切。短。
矩	拘羽切。法也。圓曰䂓。方曰矩。
榘	同矩。
䂏	丁幺切。犬短尾。
𥏜	於己切。短皃。
𥎺	徒了切。矢也。
弓	居雄切。黃帝臣揮作弓。
弭	亡尒切。息也。忘也。止也。安也。滅也。又弓無緣也。
𢏱	同弭。
弴	丁幺、丁昆二切。天子弓也。
弤	同弴。畫弓也。又丁禮切。舜弓名。
弲	火玄切。角弓也。
弨	尺遥切。弓弛皃。
弧	戸都切。木弓也。
𢑆	渠貟切。弓曲也。
彄	苦侯切。弓弩端弦所居也。
𢑄	弋招切。弓便利。
張	陟良切。施弓弦也。
彎	於關切。引也。
引	余忍、以振二切。《說文》云：開弓也。
𢎢	羊忍切。挽弓也。
彏	九縛切。張弓急。
弸	悲矜切。弓強皃。又普耕切。
彊	巨章切。堅也。《說文》云：弓有力也。又其兩切。
強	同彊。
弙	於孤、口孤二切。弓滿也。持也。指麾也。引也。張也。
弘	胡肱切。大也。
彌	亡支切。大也。偏也。
瓕	同彌。
𢏏	亦同彌。
弛	尸紙切。去離也。弓解也。
𢐋	同弛。
彀	古豆切。張弓弩也。
弢	他刀切。弓衣也。
弩	奴戸切。弓有臂者。
彉	古鑊切。張也。《說文》滿弩也。
彍	同彉。
彃	比益切。射也。
發	甫越切。明也。進也。行也。駕車也。
𢏗	乎計、午悌二切。《論語》云：𢏗善射。又作羿。
彈	達旦切。行丸也。又達丹切。
𢎫	同彈。
⿱丸弓	同彈。
㢰	皮僞切。㢰㢻，所以張弩也。
㢻	女恚切。㢰㢻也。
㢵	虛葉切。弓弽也。
弰	山交切。弓使箭。
彋	禹萌切。弸彋，帷帳起皃。
𢏮	於玄切。弓上下曲中。
彇	先幺切。弭頭謂之彇。
㢼	卑結、卑計二切。弓戾也。
𢏨	同㢼。
弽	尸涉切。或作韘。
𢐂	豬吏切。青州爲彈曰𢐂。
㢾	居掾切。𩪧也。
㣂	五責切。束弓弩。
弣	孚主、芳夫二切。弓也。
㢩	都狄切。射也。又作的。
弦	奚堅切。弓弦也。
弶	巨尚切。施置於道也。
㢨	胡旦切。《史記》：拒㢨𨵿之口。
𢏤	司俊切。彇也。
𢏾	吝女切。
㢯	彌賔切。施也。
𢎻	與魚切。
𢐟	去堯切。引也。
𢏕	徒東切。弓飾。
𢐒	必耕切。弓也。
𢏳	普庚切。又作絣。
𢐊	平忙切。弦急。
𢎷	同𢐊。
𢐿	女兩切。弓曲。
㣅	殂敢切。弓強。
弫	之忍切。弓強。
弮	居阮切。又去圓切。古縣名。
𢏙	余章切。弓曲也。
弝	必罵切。弓弝也。
𢏰	陟迸切。引榜也。
㣄	巨魚切。
𢎹	古穴切。
弡	巨勿切。彊勇。
弜	渠良切。彊也。又巨兩切。
𢐀	皮密切。左輔右𢐀也。
𢐡	同𢐀。
㢸	古文𢐀。
弼	今文𢐀。
𢐲	弋粥切。又扶袁切。養生也。
斤	居垠切。斫木也。又十六兩爲斤。
斧	方禹切。刀斧也。
斨	且羊切。方𨥲斧也。
斫	之若切。刀斫。
斪	巨俱切。鋤屬。
斸	竹足切。斫也。或作钃。
斲	竹角切。斫也。
⿰晝斤	同斲  。
釿	牛引切。劑也。
斮	側略切。斬也。斷也。削也。
所	師吕切。伐木聲也。又處所。俗作𠩄。
斯	思移切。析也。又此也。
𣂕	古文斯。
斷	丁管、徒管二切。𢧵也。又丁亂切。決也。
𠸿	古文斷。
断	同斷。俗。
𣂞	力可切。擊也。
𣂔	思的切。破也。分也。
新	思人切。初也。
斬	俎減切。斷也。
𣃈	知略切。破也。
𣃍	义刮、义芮二切。斷也。
簛	同𣃍。
㪾	古額切。亦作㦴。
𣂯	時丗切。古文誓。
斦	魚斤切。二斤也。
𣂥	他凋切。斫也。
𣂤	博棱切。斸也。
𣃖	其愚切。斫也。
𣂡	知朔切。
𣂻	枯婁切。
矛	莫侯切。酋矛長二丈建兵車。
𨥨	古文矛。
𥍫	力當切。矛屬。
𥎆	口大切。矛屬。
矠	义白、側白二切。矛屬。
𥎞	千喚切。鋋也。
𥎥	同𥎞。
䂇	女六切。刺也。
𥎊	渠巾切。矛柄也。
矜	同𥎊。又居陵切，自賢也。
𥍠	呼的切。長矛也。
𥍟	呼役切。矛也。
𥍹	几偃切。矛也。
𥍪	丈買切。矛也。
矟	山卓切。矛也。
𥍮	扶容切。𥍮𥎂，矛有二柄。
𥎌	同𥍮。
𥎂	如容切。𥍮𥎂。
䂈	大冬切。刺矛也。
𥍸	時奢切。短矛。亦作鍦。
𥍯	子心切。錐也。
矡	居縛切。矛屬。
𥍽	尺鍾切。短矛也。
𥍷	楚雙切。矛也。
𥍢	式之切。短矛也。
䂉	胡鉤切。矛屬。
𥍣	許迸切。矛屬。
䂆	去的切。矛也。
戈	古禾切。平頭戟，長六尺六寸。
肈	池矯切。長也。始也。
戎	如終切。《說文》作𢦦，兵也。
𢦦	同戎。
戣	渠隹切。戟屬。
𢧀	古寒切。𢧀盾也。
戟	居逆切。三刃戟也。雄也。《說文》作𢧢，有枝兵也。
𢧢	同戟。
戛	古札切。戟也。常也。
賊	在則切。盜也。傷害人也。《說文》作𧵪，敗也。
𧵪	同賊。
戍	舒樹切。守也。遏也。
戰	之膳切。𨷖也。
戲	忻義切。兵也。又戲𥬇。又虛奇切。
或	胡國切。有疑也。
戜	徒結切。利也。常也。國名也。在三苗東。
戭	余忍、余淺二切。長槍也。
𢧵	在節切。齊也。治也。斷也。亦作截。
𢦟	苦耽切。殺也。
戕	在良、七良二切。殘也。殺也。
戮	力竹切。辱也。殺也。
戡	竹甚切。小斫也。又苦耽切。
㦰	子廉切。田器。又盡也。
𢦒	子來切。《說文》曰：傷也。
戩	子踐切。福也。亦滅也。
武	亡禹切。健也。跡也。力也。
戢	側立、楚立二切。聚也。斂也。
戠	之力切。
𢦵	莫侯切。古文矛。
㦺	如欲切。戟也。
𢧴	五勞切。戟鋒也。
𢧔	充允切。亦蠢字。
㦷	余種切。古勇字。
𢧣	子感切。古寁字。
㦴	古額切。𨷖也。
㦻	詞立切。古襲字。輕師不備也。
戧	楚良切。古創字。
𢧉	莊略切。古斮字。
𢦛	古獲切。割耳也。
戔	在安切。傷也。賊也。
𢦸	賊安切。多。
𢦪	各何切。
𢧶	荒姑切。
韱	思廉切。細也。今作韯。又山韭也。
㦵	音誅。戈也。
㦹	與章切。戈也。
𢧳	余鍾切。戣也。
𢧥	詰廉切。矛也。
𢦎	巨尤切。矛飾。
𢦚	胡瓦切。《說文》曰：擊踝也。
戙	徒弄切。船板木。
殳	時珠切。長丈二尺而無刃。
杸	時朱切。軍中所持也。
㱿	空角切。物皮空。
𣪠	公狄切。係也。
㱽	巨今、竹甚二切。治也。制也。
祋	丁外、丁括二切。殳也。
𣫐	市流切。縣物𣫐擊也。
𣪐	同𣫐。
毆	於口切。捶擊也。
毃	口交、口卓二切。擊頭也。或作敲。
㲀	市眞切。喜而動皃。又音𦿒。
段	徒亂切。投物也。
殽	胡交切。雜亂也。和也。
殹	烏計切。擊中聲。
𣪯	大宗切。擊聲。
毅	魚記切。致果也。
㲃	居又、去流二切。揉屈也。
㱾	公才切。㱾者剛卯也。
殿	徒見切。大堂也。又丁見切。
㲂	丈耕切。推也。
𥰺	中六切。亦作築。
殾	息俊切。
𣪽	居小切。
㲅	居藝切。
𣫑	初万切。
𣫞	在各切。穿𣫞也。
㲁	音終。
𣪌	徒透切。遥擊也。古爲投。
殺	所札切。斷命也。又所界切。疾也。
𢁛	古文殺。
𢽅	古文殺。
𢿹	古文殺。
𠮁	籀文殺。
弑	式吏切。亦作殺。
戉	禹月切。黃戉，以黃金飾斧也。又作鉞。
戚	千的切。戉也。或作鏚。
刀	都高切。兵也。所以割也。亦名錢，以其利於人也。亦名布，分布人閒也。又丁幺切。《莊子》云：刀刀乎。亦姓，俗作刁。
㓡	孚至切。刀握也。或爲弣。
㓵	五各切。刀劒刃也。
削	思略切。刻治也。又思妙切，所以貯刀劒刃。
𠛎	古侯切。鐮也。
剞	居蟻切。刃曲也。
𠚽	同剞。
剴	公哀、五哀二切。切也。動也。摩也。
𠜾	九勿、九月二切。剞𠜾也。
劂	同𠜾。
利	力至切。義之和也。善也。剡也。銛也。
剡	以冉切。削也。又剡剡，光皃。
初	楚居切。始也。
則	子得切。法也。
𠟻	古文則。
𠟭	籀文則。
刻	苦則切。鏤也。怠也。割也。
𠞫	古文刻。
割	柯曷切。𢧵也。
㓣	古文割。
刌	怱混切。切斷也。
切	妻結切。治骨也。斷也。急也。又七計切。一切也。
判	普半切。分散也。
㔎	先列、魚乙二切。斷也。
劌	居衛切。利傷也。
刉	九祈切。切剌也。又公外切。
副	普逼切。坼也。破也。又芳富切。貳也。
疈	籀文副。
剖	普后切。判也。中分爲剖。
列	力泄切。《說文》作𠛱。分解也。
𠛱	同列。
劈	普辟切。裂破也。
辨	皮莧切。具也。又音片。《爾雅》云：革中絶謂之辨。
剟	竹劣切。削也。
剫	達各切。治木也。分也。
刊	口干切。削也。定也。除也。
剈	於玄切。挑也。剜也。
𠜟	古文剈。
劀	公八切。去血也。割也。
剺	力咨切。剥也。
剓	同剺。
刷	所刮切。翦剃。又刷拭也。
劃	乎麥切。以刀劃破物也。
𠟱	古文劃。
刮	古猾切。摩也。
𠜂	所姦切。定也。剟也。
刲	口圭切。屠也。刺也。
𠝥	同刲。
剽	孚妙切。《史記》云：行剽殺人也。削也。𢧵也。
刖	五厥、五刮二切。斷足也。
剉	子臥、士臥二切。去芒角也。斫也。
劖	士咸切。斷也。
劋	子小切。絶也。
剿	同劋。
㓼	楚乙切。傷割也。又割聲也。
刜	扶弗、孚弗二切。斫也。擊也。
刓	五元切。削也。
制	之丗切。法度也。裁也。斷也。折也。
𠜔	古文制。
㓠	都忝切。缺也。或作玷。
釗	之姚切。遠也。剽也。周康王名。又古堯切。
刺	且利切。殺也。又七亦切。針刺也。
劓	魚器切。割也。𢧵鼻也。
㓷	同劓。
刵	而至切。𢧵耳也。
刳	苦孤切。空物腸也。判也。屠也。《易》曰：刳木爲舟。
罰	扶發切。罪罰也。
刑	戸丁切。法也。罰揔名也。
㓝	同刑。
剄	古冷切。以刀割頸也。
𠟃	子本切。減也。斷也。
𠜲	乙牙切。刎也。
券	丘萬切。契書也。
創	楚良切。傷也。又楚亮切。始也。
劉	力牛切。鉞殺也。陳也。
劑	才細切。剪齊也。
刎	亡粉切。割也。
剾	於溝切。剜也。
㓱	徒溝切。剾也。
𠛑	下千切。剄也。
𠞈	丁盍切。著也。
𠝤	尺庸切。刺也。亦作𠟍。
𠜖	力活切。削也。
剌	力達切。戾也。恥也。
㔍	义亂、义芮二切。斷也。
𠞉	力一切。斷也。削也。
𠜒	同𠞉。
剶	丑全切。削也。去枝也。
劙	力支切。解也。分割也。
剜	於丸切。剜，削也。
𠠗	力涉切。減削。
㔒	胡圭切。減也。削也。
𠞩	义律切。割斷。
剅	丁侯切。小裂也。
㓹	唯芮切。籀文𨦣。
划	公臥、公禍二切。鐮也。又刈𠛎。
㓚	古紅切。銍也。
𠜙	補護切。裁刀也。
㔋	音監。㔋，聚細切也。
𠟉	旨善切。攻也。
刈	魚廢切。穫也。取也。殺也。
㔏	郎石切。劙開也。
劐	呼鑊切。裂也。
𠠎	口號、口郭二切。解也。
𠠰	籀文𠠎。
㔌	才候切。斷也。細切也。
朷	莫鹿切。朷桑也。
劁	才焦切。刈穫也。
剗	楚𥳑切。剗削也。
𠚥	丁幺切。斷取也。
刟	同𠚥。
劇	巨戟切。甚也。
𠟪	魚劫、七葉二切。接續也。
㓽	仕弓切。鍤屬。
𠜷	都管切。古斷字。
剃	他計切。𩮜也。除髮也。亦作鬀。
𠞮	义丈切。皮也。
㓢	力各切。剔也。
剔	他狄切。解骨也。
𠜓	同剔。屠也。
㔊	之善切。伐擊也。
㓳	丁奚切。剅也。
剭	乙角切。形也。
尅	口得切。勝也。
剠	力向切。奪也。亦作掠。
劘	莫何切。削也。
𠟆	子踐、子丸二切。鬀髮也。減也。切也。或作揃。
剒	且落切。《爾雅》曰：犀謂之剒。亦作錯。
𠜐	口怪切。斷也。
㓮	丁幺切。㓮琢也。
劍	居欠切。籀文劒。
㔆	徂感切。㔆𠞊也。刺也。
𠞊	楚佳切。㔆𠞊。
剆	力可切。擊也。亦作𣂞。
剥	北角切。剥削也。《說文》曰：裂也。
𠚬	同剥。
𠝃	烏玄切。與淵同。
𠠍	力之切。直破也。
㓾	素奚切。𠞮也。
剬	多丸切。齊也。
㓺	居言切。剔也。
𠜱	匹迷切。削也。
刨	薄茅切。削也。
剹	力竹切。削也。
剸	徒官切。截也。又旨兖切。
𠛪	他凋切。剔也。
𠛒	古花切。割也。
𠞭	盧兜切。穿也。
魝	山俱切。又公節切。割也。
𠞇	匹奚、匹計二切。𠞇斫也。又方蔑切。
㔂	力珍切。削也。
刕	歷低切。姓。又力脂切。
剛	古郎切。強也。
𠝢	於嚴切。刑也。
𠜳	北朋切。斫也。
𠛓	力九切。割也。
刡	莫忍切。又莫賔切。刡削。
刐	得旱切。割也。
㓴	而兖切。剌也。
𠝟	於景切。剌也。
𠜴	古火切。割也。
𠝿	音鎖。切也。
㓲	匹鉛切。鈞也。
剕	符沸切。刖也。
刴	丁臥切。斫。
刊	七見切。切也。
𠟋	魚弔切。削也。
𠚹	所鑑切。刀𠚹。
𠜘	七鴆切。尅也。
𠚺	所罵切。剌也。
𠞱	去近切。割也。
𠠏	力計切。割也。
剳	丁盍切。剳𠛎也。
㓤	口八切。與㓞同。
劅	貞角切。刑也。
𠚮	魚乙切。斷也。
刹	初八切。刹柱也。
𠚧	而利切。削也。
𠛧	北角切。
𠟽	古滑切。去惡肉。俗劀字。
𠜺	俗列字。
𠝝	仕鎋切。𠝝草刀。俗又直叶切。
㔇	普末切。㔇剌。
𠞯	先活切。削也。
刔	古穴切。剔也。
劊	古活切。斷也。又古會切。
𠝬	所流切。刈也。
㔄	思録切。細切也。
𠝞	初洽切。切聲。
剰	時證切。不啻也。
㓟	符碑切。剥也。
剪	俗翦字。
𣦃	慈牋切。古文前。
𠟼	户關切。《地理志》：㯷𠟼縣，在武威。
剮	古瓦切。剔肉值骨也。《說文》作咼。
𦨉	五骨切。舩在水不安謂之𦨉也。
㓞	口八切。巧㓞也。
栔	苦結切。開也。別也。其約即作契。
㗉	力灼切。今作略又籀文剠。
𠜵	公八切。骱𠜵，刷刮也。
刃	如振切。刀刃也。
劒	居欠切。軍器所帶兵也。
𠧓	布角切。古文剥。
𠛂	楚良切。刃傷也。或作創。
𠠠	徒木切。
刅	楚良切。《說文》云：傷也。
㓞	口八切。巧㓞也。
栔	苦結切。開也。別也。其約即作契。
㗉	力灼切。今作略。又籀文剠。
𠜵	公八切。骱𠜵，刷刮也。
刃	如振切。刀刃也。
劒	居欠切。軍器所帶兵也。
𠧓	布角切。古文剥。
𠛂	楚良切。刃傷也。或作創。
𠠠	徒木切。
刅	楚良切。《說文》云：傷也。
金	居音切。《說文》曰：五色金也。黃爲之長。久薶不生衣。百鍊不輕，從革不違。西方之行，生於土。
𠊍	古文金。
銀	語巾切。《爾雅》云：白金謂之銀。
鐐	力彫、力弔二切。《爾雅》云：銀美者謂之鐐。
鋈	烏䔍切。白金也。
錫	思的切。鉛錫。又與也。
鈏	羊刃切。白錫也。《爾雅》曰：錫謂之鈏。
銅	徒東切。赤金也。
鏈	力仙切。鉛礦也。
鍇	器駭、古諧二切。《說文》云：九江謂鐵曰鍇。
鐵	他結切。黒金也。
䥫	俗鐵。
銕	古文鐵。
鍊	力見切。治金也。
鋚	大幺切。鐵也。又轡首銅也。
銑	先典切。金也。
録	力玉切。貝文也。《說文》曰：金色也。
鋻	古田、古甸二切。剛也。
鑗	力脂切。金屬。
錅	同鑗。
鑄	之樹切。鎔鑄也。
銷	思樵切。鑠金也。
鑠	式灼切。銷鑠也。
鑲	女羊、汝羊二切。鉤鑲，兵名。
鋏	古協切。劒也。
鋌	達鼎切。《說文》曰：銅鐵樸也。
鐼	扶分切。鐵也。又音訓。
鍛	多亂切。椎也。
䥵	呼皎切。鐵文也。
鏡	居映切。鑑也。
鉹	尺爾切。《說文》曰：曲鉹也。又曰鬵鼎也。
𨥌	同鉹。
鈃	胡丁切。《說文》曰：似鐘而頸長。
鐘	職容切。樂器也。
鍾	之容切。聚也。酒器也。
鋞	胡經、下冷二切。温器也。
鑊	胡郭切。鼎鑊。
鑒	古銜、古懴二切。察也。形也。式也。盆也。
鑑	同鑒。
鑴	呼規、胡圭二切。大鑊也。
鐆	似醉切。陽鐆可取火於日中。
鐩	同鐆。
鍪	莫侯切。鍑屬。
鍑	方宥切。似釡而大也。
錪	他殄切。小釡也。
銼	才戈切。銼𨰠鍑也。
𨰠	力戈切。銼𨰠也。
鉶	何經切。羮器也。
鎬	胡道切。温器也。又鎬京。
鏕	力木切。鉅鹿，鄕名。俗作鏕。
䥝	於刀切。《說文》曰：温器也。
銚	弋昭切。温器也。
鐎	子消切。温器有柄也。
𨪐	大口切。《說文》曰：酒器也。亦作𠁁。
鋗	呼玄切。小盆也。
䥩	無非切。鉤也。
鏏	于桂切。銅器三足有耳也。
鉉	胡犬切。鼎耳也。
鋊	余玉、余鍾二切。銅屑也。
鐪	力古切。釡屬。
鎣	余傾切。器也。又烏定切。
錡	冝倚切。三足釡也。又渠儀切。
鍤	丑涉、楚洽二切。長鍼也。
鉥	時橘切。長針也。
鍼	之林切。《說文》曰：所以縫也。又渠廉切。
針	同鍼。
鈹	普皮切。大針也。又劒如刀裝者。
鑱	仕衫、仕懴二切。剌也。鏨也。
鏨	才敢切。小𨯳也。
𨯳	在各切。穿也。鏨也。又子各切。
𨰢	同𨯳。
䥣	同𨯳。
鈕	女九切。印鼻也。
銎	去恭切。斤斧空也。又銎銎，擊皃。又許顒切。
鐅	普結切。鍪刃。
銛	思廉切。銛利也。
錢	子踐切。田器也。又疾延切。財也。
鈐	乎潭、巨廉二切。耕類也。車鎋也。
䤻	大罪、大果二切。犂鎋也。
鏺	浦末切。鎌也。兩刃有木柄可以刈草也。
鐮	力詹切。刈𠛎也。
鎌	同鐮。
鉏	仕葅切。田器。又仕吕切。
鋤	同鉏。
䥯	彼皮切。耜屬。
鍥	古節切。鎌也。又口結切。
䥛	同鍥。
鉊	之姚切。鎌也。
銍	知栗切。刈也。《說文》曰：穫禾短鎌也。又之一切。
鎭	知刃切。安也。重也。壓也。
鉆	其沾切。鐵銸也。又敕淹切。
銸	女輒切。拔髮也。
鑷	同銸。又車綦也。
釱	特計、直賴二切。鉗也。
鉗	奇炎切。以鐵束物。又奴所著。
鋸	居庶切。解截也。
鐕	子南切。無蓋釘。
錐	之惟切。鍼也。
鏝	亡干切。泥鏝也。大戟也。
鑚	子亂、子丸二切。所以穿也。
鑢	力庶切。錯也。
鋁	同鑢。
銖	市朱切。十二分也。
鋝	力輟、所劣二切。量名。
𨫏	同鋝。
鈀	補加切。候車也。又普加切。
鍰	乎關切。六兩也。
錘	直危切。稱錘也。
鈴	力丁切。鈴鐸也。
錙	仄飢切。八兩爲錙。
鈞	古純切。三十斤也。
銞	古文鈞。
鎔	弋鍾切。鎔鑄也。
鏞	弋鍾切。大鐘也。
銿	同鏞。《說文》與鐘同。
鐲	丈角切。鉦也。形如小鐘。又音蜀。
鐃	女交切。似鈴無舌。
鉦	之盈切。鐃也。鉦以靜之，鼓以動之。
鐸	達洛切。所以宣敎令也。文事木鐸，武事金鐸。
鑮	旁各切。似鐘而大，四時之聲也。又補各切。
鈁	甫王切。鐘也。
鎛	布各切。田器也。又鎛解，獸似人，縣鐘橫木也。
鍠	胡觥切。鐘聲也。亦作韹。
鎗	楚庚切。金聲也。
錚	同鎗。
鏜	他當切。鼓聲也。
鍯	且公切。大𨯳平木器。
鑋	丘并、去政二切。金聲也。
鐔	徒含切。劒鼻。又夕林、時占二切。
鎩	所界、所黠二切。長刃矛。
鏌	靡各切。鏌釾，劒名。
釾	以蛇切。鏌釾。
鋣	同釾。
鏢	匹燒切。刀削末銅也。
鈒	所及切。鋋也。又穌合切。
鋋	市然切。小矛也。
銳	徒會切。矛也。又弋稅切。
鉈	市邪切。矛也。
鏦	楚江切。矛也。撞也。
䤸	同鏦。
錟	大甘切。長矛也。又他甘切。
鐏	在困切。《說文》曰：秘下銅也。
鏐	力幽切。紫磨金。
鐓	大對切。鐏也。矛戟下銅也。
錞	同鐓。又市鈞切。
鍭	乎溝、乎豆二切。錍箭也。
鏑	丁狄切。矢鋒也。
鍉	丁兮切。鋒也。
鎧	口代切。甲也。
錏	乙加切。錏鍜，頸鎧也。
鍜	下加切。錏鍜也。
釬	何旦切。《說文》曰：臂鎧也。
銲	同釬。又銲器也。
鐗	古鴈切。車軸鐵。
釭	古紅、古雙二切。車釭。
釳	許乙切。鐵孔也。
銴	時丗切。車樘結。又銅生五色也。
鑾	力完切。鑾和，以金爲鈴也。
鐊	餘章切。鏤鐊，馬面飾。
鍚	同鐊。
銜	下監切。馬銜鐵。
鉣	居業切。《說文》曰：組帶鐵也。
鑣	彼苗切。馬銜也。
鈇	方于、方宇二切。鈇鉞。又剉斫刀也。
䥍	先列切。田器也。椹也。又之二切。
釣	都眺切。釣魚也。
鋃	力當切。鋃鐺，鎻也。
鐺	音當。鋃鐺。
鋂	莫回切。大鐶，一鐶貫二也。
鍡	於罪切。鍡鑸不平。或作碨。
鑸	力罪切。或作礧。
鎎	許氣切。怒戰也。
鋪	普胡、撫俱二切。陳也。張也。
鐉	此全切。門鉤也。又所劣切。六兩也。
鈔	楚敎、楚交二切。強取也。掠也。
鍩	他點切。取也。
錔	他荅切。器物錔頭也。
𨭖	之善切。割也。
鈌	古穴、於穴二切。剌也。
鏉	山逅切。鐵鉎也。
𨫒	力逅切。鏉𨫒也。
鍲	眉巾切。鍲業也。筭稅也。
鏃	子木切。箭鏃也。
鎦	力牛切。古劉字。
鉅	強語切。大也。今作巨。
鎕	徒郎切。鎕銻。火齊也。
銻	大兮切。鎕銻。
鈋	五戈切。削也。
𨰩	徒對切。千斤椎。
鍒	如周切。《說文》曰：鐵之耎也。
錭	大刀切。鈍也。
𨥳	子奚、徂奚二切。刀利也。
𨧬	同𨥳。
鈍	大困切。頑鈍也。
銶	奇休切。析也。又𨯳屬。
䤨	普的、普賜二切。裁名也。
𨯀	公兮切。堅也。
鏵	胡瓜切。鏵鍫也。
釫	同鏵。
鍏	于非切。臿也。
鍵	奇蹇切。壯也。又管鑰。
鑳	同鍵。
釵	楚街切。婦人歧笄也。
鏷	步梏切。鏷𨬟，矢名。《春秋》作僕姑。
𨬟	古胡切。鏷𨬟也。
鏔	弋脂切。戟無刃。
鍴	都丸切。鑚也。
鍨	渠追切。與戣同。
鏸	胡桂切。銳也。
錣	竹劣、竹芮二切。針也。
𨥤	居列切。鉤𨥤也。
錕	公本切。車釭也。
鉀	古狎切。鉀鑪箭。
鍋	古和、公禍二切。車釭盛膏器。
鐹	公卧切。刈𠛎也。
鍫	七消切。臿也。
鐰	同鍫。又才刀切。鐵剛折。
鋡	胡耽切。受也。
鍮	他侯切。鍮石似金也。
鋀	同鍮。
鉐	音石。鍮鉐。
鏳	仕萌切。玉聲也。
鎢	於胡切。鎢錥小釡也。
錥	余六切。温器也。
鈳	於河切。鈳䥈，小釜也。
鈷	柯魯切。鈷䥈也。
䥈	莫朗切。又莫補切。
釜	扶甫切。鍑屬。亦作鬴。
釴	餘力切。鼎附耳外也。
鏀	力古切。釜也。
𨧦	方皮切。鉏也。
𨦭	力刀切。𨦭鑪，錍也。
𨮒	莫鄧切。鐶也。
鋇	布外切。鋒也。
鈶	辝理切。亦作耜。
鉿	公合、古洽二切。聲也。
鑖	亡結切。小鋌也。
鉒	竹句切。器也。送死人具也。
䥡	大頰切。鋌也。
鐴	補狄切。犂耳也。
䤪	丁果切。鉠也。
釤	山鑒切。大鎌也。
䥸	亡支切。青州人呼鎌也。亦作𨧮。
鈑	布綰切。鉼金也。
鐇	甫園切。廣刃斧也。
鏻	力丁、力仁二切。健皃。
鉜	扶侯切。鉜鏂，籢飾也。
鏂	於候切。鉜鏂也。
鍝	牛于切。鋸也。
𨬐	渠月切。磨也。
鎜	步安切。古文盤。
錜	乃頰切。小釵也。
䤳	才夜切。鏡䤳也。
𨩪	丑善切。長也。
鎡	子辝切。鎡錤，鉏也。
錤	渠基切。鎡錤也。
錑	力内切。平板具。
䥗	口渙切。燒鐵灸。
鉎	所京切。鏉也。
鎒	呼高切。除草也。又奴豆切。
銃	尺仲切。銎也。
鉠	於良切。鈴聲。
鏆	古喚切。穿也。
鉌	胡戈切。鈴也。
釧	充絹切。釵釧也。
銐	除例切。除利也。
鈵	彼病切。固也。
鏊	五高、五到二切。餅鏊也。
鉟	匹眉切。刃戈也。
䤶	於劫切。椎也。
鏗	口耕切。鏗鏘，金石聲也。
銵	同鏗。
鐻	渠吕切。器名也。
钀	魚傑切。鑣也。
鑈	奴頰切。堅正也。
鉩	同鑈。
鉞	于月切。斧也。亦作戉。
𨬖	仕閒切。小𨯳也。
钃	陟玉、時囑二切。鉏也。
錖	都毒切。觼舌也。
鐶	胡關切。
鍸	戸徒切。亦瑚字。
鍔	五各切。刀刃也。
鐖	居衣切。鉤逆鋩。
鉢	補末切。器也。
鐍	古穴切。環有舌。與𧤾同。
鈙	魚倚切。釜也。與䰙同。
鐯	張略切。钁也。
鉾	亡侯切。劒端也。
𨬑	力狄切。或作鬲。
鑘	力回切。劒首飾也。
鑰	餘灼切。關鑰也。
鉍	彼兾、彼密二切。矛柄也。
鉄	持桎切。古文紩。
鈮	奴禮切。古文檷。
錎	戸監切。古作陷。
鎖	思果切。鐵鎖也。
鏁	俗鎖。
鏟	楚𥳑切。平木器。
鉵	徒冬切。鉏大皃。
䥉	於元切。鉏頭曲鐵也。
鍈	於郷切。鈴聲也。
鋒	孚逢切。刀刃也。
鉷	胡聾切。弩牙也。
鎚	都雷切。又直追切。鐵鎚也。
鏒	思感切。金鏒也。
鋐	戸萌切。器也。
鉤	古侯切。鐵曲也。
鋖	息咨切。平木器。
鐁	同鋖。
錀	力屯切。金。
鎊	普忙切。削也。
銓	七全切。平木器。又銓衡也。
鍗	徒奚切。金名。
𨮘	必申切。鐵也。
鈿	徒練切。金花也。又音田。
𨪌	渠离切。軸鐵也。
鑐	思☀切。鎻鑐也。
鏤	力俱切。屬鏤，劒名。又音漏。
𨨸	莫庚切。銷也。
鐈	渠驕切。鐈鼎長足者。
鈱	莫賔切。鈱鐵葉。
鉋	蒲茅切。平木器。又防孝切。
𨭗	古麥切。鐵器。
鍶	司龍切。又烏𠵛切。
鋹	丑兩切。利也。
鋩	無方切。刃端。
鋼	古昂切。鍊鐵也。
鐄	胡觥切。鐘聲。
鋿	時羊切。磨也。
鎀	宿由切。鋌也。
釘	的苓切。又都定切。
䤾	吐刀切。
釚	渠牛切。弩牙。
𨤽	匹犂切。箭也。
䤹	師由切。𨫒也。
鎪	同䤹。
銗	胡鉤切。鏂銗，錏錣。
鉛	役川切。黑錫也。《說文》曰：青金也。亦作鈆。
鑨	盧冬切。器也。
鉖	徒冬切。釣鉖。
鈚	薄离切。鐵也。
鈽	方乎切。金版。
鍷	五圭切。鏟也。
銈	決倪切。金圭也。
𨰞	莫羅切。金。
銂	祝由切。
錨	眉遼切。器。
鈊	思林切。金名。
錓	口觥切。
鎏	力由切。美金。
鑶	昨郎切。鈴聲。
鑅	乎觥切。鐘聲。
鑇	兹犂切。切也。
錂	力升切。金名。
䥎	殊倫切。器。
鋑	七桓切。鋑刀也。
䤡	而斂切。鐵也。
銋	如針切。《廣雅》云：韏也。又如甚切，鍖銋。
鍖	丑甚切。鍖銋。
錧	公滿切。車具也。
鏋	莫短切。金也。
鍽	補輦、卑連二切。
釩	芳犯切。拂也。
鎈	相可切。金光。
鈰	時以切。劒名。
釨	祖里切。剛也。
鋅	同釨。又金皃。
鉙	知駭切。金也。
鋟	七林、子廉二切。以爪刻版也。
䤥	魚鬼切。以捩鋸齒也。
䥏	宜吕切。樂器也。
鋙	同䥏。
䤷	於蹇切。兩刃戟。
鉸	古咬、古效二切。釘鉸。
鏾	息讃切。弩。
鉃	食指切。箭頭。
錗	竹瑞切。
鏙	七回切。鏙錯也。
鋄	亡犯切。馬首飾。
釥	七小切。美金也。
鑜	舒養切。或作鋿。
鉼	畢領切。《爾雅》曰：鉼金謂之鈑。
鉂	色滓切。鐶。
𨧫	時厠切。莊𨧫也。
𨪈	五罪切。金𨪈也。
釲	夕以切。金子也。
鋺	於遠切。秤鋺也。
鍍	音度。金鍍物也。
鐌	徐兩切。鐌鼻器飾。
鐬	火外切。鈴聲。
錊	子對切。鍊。
鑛	古猛切。鑛鐵也。
鏴	力故切。
𨰎	徒鍊切。寶鈿。
鋆	乎鈞切。
鑫	呼龍切。又許金切。
鋥	直孟切。磨鋥。
鋠	食振切。圓鐵。
𨧨	而稅切。銳𨧨。
鋇	本妹切。柔鋌。
𨧳	尺制切。除草器。
錝	𦵔聾切。金毛也。
鐩	辭類切。鏡也。
鉺	如志切。鉤也。
䥨	力預、力魚二切。錯也。
𨮖	翌恕切。
錮	古路切。錮鑄。
銏	所諫切。鐵器也。
鋽	徒弔切。燒器也。
䤧	呼內切。金䤧。
鑭	力旦切。金光皃。
鋀	音豆。鍮石似金。
𨬔	人絹切。銀。
鑕	章溢切。鐵鑕砧。
鐱	渠驗切。金。
釟	補戛切。治金也。
釛	胡刻切。金。
鋉	蘇禄切。
鈺	五録切。
䥔	思欲切。金。
銉	余律切。針。
𨨺	音朔。鐶𨨺。
𨧱	區律切。𨧱銊。
銊	辛律切。鋸聲也。
鉘	浮勿切。飾也。
鈅	魚厥切。兵器也。
鉑	蒲各切。金。
鏼	所革切。鐵槍。
鈼	殂鶴切。釡也。
鍎	徒骨切。覆鍎也。
釞	得立切。銛也。
鉻	古額切。鉤。
鎉	都盍切。
鈉	如盍切。打鐵。
䤭	舒力切。糚也。
鑉	他盍切。鑉鑪箭。
鋜	仕朔切。鎖足也。
鈠	營歷切。器也。
鎰	羊質切。二十兩。
鐭	音隩。温器。
鎘	盧的切。釡。
鋷	祖誨切。錐屬也。
鑡	初角切。鉼鑡也。
鍱	音葉。鐵鍱也。
䤮	時獵切。鐵䤮也。
鋦	君玉切。以鐵縳物。
鏘	七良切。鏘鏘聲。
銆	莫伯切。銆刃軍器。
鑞	盧甲切。錫鑞也。
鍓	祖立切。鐵鍱也。
釙	普剥切。金針。
鎑	于劫切。又他盍切。
钁	居縛切。鋤钁。
鑺	局虞切。軍器也。
鈯	徒鶻切。鈍也。
𨪉	徒兮切。器也。
䥢	七昔切。又力宗切。鼓聲。
鈸	音跋。鈴也。
鏚	千歷切。干鏚。
鑯	子廉切。《說文》曰：鐵器也。一曰鐫也。
釦	音口。金飾器口也。
鈂	壴深切。《說文》曰：臿屬。
鏇	徐專切。圎轆轤也。又徐釧切，轉軸裁器也。
鎋	下戛切。車鎋也。
錍	匹迷切。《說文》：錍，鈭斧也。又音卑。
銘	莫經切。《周禮》曰：凡有功者銘於太常。
錯	七各切。鑪也。雜也。《說文》：金涂也。又音厝。
鏶	音集。《說文》：鍱也。
鐙	音登。《說文》：錠也。又多鄧切。
錠	徒徑、都定二切。鍚屬。《說文》：鐙也。
鎞	必兮切。鎞釵也。
鈭	千支、子移二切。鈭鏎，斧也。
攴	普卜、普角二切。小擊皃。
攵	同攴。
徹	丑列切。通也。明也。又直列切。
𢖉	古文徹。
敃	眉隕切。勉也。
暋	同敃。
敏	眉隕切。敬也。莊也。疾也。
啓	口禮切。《說文》云：敎也。又開發也。
肇	直皎切。俗肈字。
敀	布格切。附也。
敄	無禹切。強也。
𢻱	舒枝切。亦施字。《說文》：𢾭也。
效	胡敎切。法效也。
政	之盛切。《說文》曰：正也。
𢾭	芳于切。布也。亦作敷。
敟	丁殄切。常也。今作典。
𣀷	力米切。數也。
數	所屢、所縷二切。《說文》：計也。
攽	悲貧切。分也。
敳	五哀切。有所治。
孜	子辭切。《說文》曰：汲汲也。
敞	昌掌切。高也。
改	公亥切。更也。
敕	丑力切。誡也。今作勑。
𫾬	而涉切。使也。
變	碑媛切。變化也。
㪅	古孟切。又古衡切。代也。歷也。復也。今作更。
敹	力幺切。𥳑也。擇也。
斂	力冉切。收也。略也。又力豔切。
敿	居表切。擊連也。
㪉	公荅切。合會也。
敶	除珍、丈刃二切。列也。亦作陳。
敵	大的切。對也。
敓	徒活切。強取也。
赦	式夜切。放也。置也。
𢼜	同赦。
攸	余周切。所也。
汷	亦攸字。
斁	余石切。猒也。又都故切。
𢻬	孚甫切。或作撫。
𢾝	于非切。戾也。
敉	武婢切。安也。撫也。
敭	弋章切。亦作揚。
𣀆	巨云切。朋也。
救	居又切。助也。
敦	都昆切。理也。
𣀩	胡怪切。毀也。又古拜切。
敗	步邁切。覆也。壞也。破也。又補邁切。
贁	籀文敗。
𢿢	力舘切。惰也。亂也。
𡨥	口候切。暴也。
𢾫	竹几切。剌也。
㪤	畢蜜切。盡也。
𢾅	徒古切。塞也。
敜	乃頰切。閉也。或作捻。
收	式由切。《說文》曰：捕也。
鼓	之録切。擊也。又公戸切。
𢼒	枯苟切。或作扣。
攷	口道切。今作考。
攻	古洪切。善也。
㪒	五雞、五禮二切。㪏㪒。
㪏	布計、布采二切。㪏㪒。
㪣	口交切。擊也。
𢽴	竹角切。擊也。
𢽃	烏往切。曲也。今作枉。
𠩺	火之、力之二切。《說文》云：坼也。
斀	都角切。《說文》云：去隂之刑也。
敔	魚吕切。樂器名。
鈙	巨林切。持止也。
𢿟	視由切。計也。《說文》曰：棄也。
𣀘	同𢿟。
牧	莫六切。畜養也。
敤	口果、口卧二切。研理也。
畋	唐年、唐見二切。平田也。
敇	楚革切。擊馬也。
𣀔	叉萬切。小舂也。
𢿲	公幺、公的二切。擊也。
𢽞	他達切。古撻字。或作達。
攺	余止切。大剛卯以辟鬼。
敘	徐吕切。次第也。
斆	下孝切。敎也。《說文》與學同。
敎	居孝切。敎令也。
𤕝	古文敎。
𧧿	古文敎。
䜴	充句切。爲也。
𢻹	匹之、皮美二切。器破也。
⿰享攴	除耕切。⿰享攴，撞也。
𢿏	匹幺切。又普交切。擊也。
㪦	余刃切。擣也。
㪁	丘含切。㪁敧也。
敧	丘儀、丘蟻二切。㪁也。
㪜	初委切。試也。
𢻴	都鈍切。亦作頓。
𢾶	式陵切。古勝字。
𢼹	匹胡切。𢾱𢼹，屋欲壞。
𢾱	匹尸切。𢾱𢼹。
𢾆	口皆切。摩也。
𢿥	波卧切。古文播。
㪡	口大切。伐也。擊也。
𢼝	余掌切。古文養。
𢻳	附俱切。今作扶。
敡	弋䜴切。侮也。
㪛	知今切。擣石也。
𢾲	女角切。
𣀉	千刀切。亦操字。
𢿞	力小切。小長皃。
㪆	丁禮切。隱也。
㪇	先見切。散也。
𢽇	大合切。𢽇𢽇盡。
敁	多兼切。敁掇，稱量也。
㪑	猗輒切。㪑𣀳，相反也。
𣀳	女涉切。㪑𣀳。
敺	丘俱切。擊也。
㪐	力沒切。㪐㩿，不滑利。
㩿	苦沒切。㪐㩿。
𢾐	山巧切。攪𢾐也。
𢾷	陟陵切。召也。今作徴。
㪃	口餓切。擊也。
𢿎	大可切。
𢻶	卑緜切。
㪌	先孔切。㪌擊也。
𣀣	扶勿切。理也。
㪠	口陷切。貧也。
㪭	力胡切。斂也。
𢼛	古伯切。擊也。
敢	古膽切。敢果也。
𢼿	篆文敢。出《說文》。
𢽿	篆文敢。出《說文》。
𢽤	篆文敢。出《說文》。
敊	丑叔切。㪬敊痛。
㪬	丑角切。㪬敊也。
𢿐	力綜切。
𢻵	巨宜切。杈也。
𢼨	丘奇切。禮器也。
𢿤	都滕切。
𢾿	武分切。磨拭。
𢾃	賊安切。殘也。
𢼋	子泥切。箭射也。
㪥	側加切。取也。
𢽦	苦工切。
𢾪	音祇。弓硬。
𢾄	亦殊切。投。
𢿊	徒年切。
㪓	丈乖切。
𣀀	路回切。摧也。
敐	石鄰切。擊聲。
𢼊	大何切。
𢽂	魯當切。
攼	吉安切。進也。
㪮	音靈。打也。
𢻼	多含切。
𢼩	泊盲切。打板聲。
𢽧	職由切。禦也。
𢼻	他果切。安也。
𢾀	多古切。伴也。
𣀂	盧啓切。敵也。
𢾎	昌尹切。
敼	於己切。
㪋	何滿切。
敞	直孟切。磨光。
𢼾	口𣀤切。或從欠。
𢼧	職刃切。動。
𢿕	武旦切。𢾡𢿜也。
𢾡	他旦切。無色。
㪨	市戰切。治。
㪍	蒲沒切。
㪖	力谷、力玉二切。
𢼣	口八切。擊。
㪩	息六切。打聲。
㪄	扶勿切。破也。
𣀮	汝羊、息羊二切。
𢻭	匹卓切。
㪝	力見切。
𣀻	市玉切。擊。
𢼺	自雪切。枯。
故	古暮切。《說文》曰：使爲之也。
敒	直信切。《說文》云：理也。
放	甫望切。弃也。逐也。去也。散也。又甫往切。比也。效也。
敫	余灼切。光景流也。又古了切。
𢾕	五刀切。遊也。或在出部。
敖	同𢾕。
丌	巨基切。《說文》云：下基也。
䢋	居意切。今作記。
巽	先寸切。卦名。《說文》曰：具也。
巺	同巽。
𢁅	古文巽。
𢌿	必未切。賜也。與也。相付也。
奠	大見切。定也。薦也。
其	巨之切。辭也。事也。
亓	古文其。
典	丁殄切。經籍也。
𩕧	先困切。《說文》曰：巽也。此《易》𩕧卦爲長女，爲風者。
左	子可切。助也。亮也。
差	楚冝切。參差不齊也。又楚佳切。
。𢀩	同差。
⿱𠂹⿸丆二	籀文差。
工	古紅切。官也。善其事。
𢀚	古文工。
巨	渠吕切。大也。
𢀑	古文巨。
巧	口卯切。巧技也。好也。
式	尸力切。法也。
㠭	知輦切。極巧視之也。今作展。
𡫟	先側切。窒也。今作塞。
巫	武俱切。神降男爲巫，女爲覡。
𢍮	古文巫。
覡	胡的切。女巫也。
靈	力丁切。神靈也。
𪚠	力容切。𪚠巫也。
卜	布鹿切。龜曰卜，蓍曰筮。兆也。子也。
𠁡	古文卜。
卦	古賣切。八卦也。兆也。
𠧩	呼憒切。外卦曰𠧩，内卦曰貞。今作悔。
貞	知京切。正也。
占	之鹽切。候也。
𠧙	市照切。卜問也。
卟	公兮切。卜以問疑也。
兆	除矯切。事先見也。形也。
𠧞	同兆。
用	余共切。《說文》云：可施行也。
𤰆	古文用。
甫	方禹切。始也。大也。我也。
𤰇	皮祕切。具也。今作備。
庸	余恭切。用也。常也。功也。
甯	奴定切。所欲也。
由	弋州切。若也。
爻	戸交切。《易》卦爻也。《說文》曰：交也。
希	許衣切。摩也。散也。
棥	扶袁切。蕃也。
㸚	力爾切。二爻也。又力計切。
爾	如紙切。汝也。
爽	所兩切。明也。差也。
𠁊	同爽。
車	尺奢、古魚二切。夏時奚仲造車，謂車工也。一云：黃帝已有車也。
𨏖	籀文車。
軒	虛言切。大夫車。
𨍓	字書同軒。
輜	側飢切。輜軿。
軿	步丁、部田二切。以自隱蔽之車也。輜車也。衣車也。
輼	於昆切。輼輬車。
輬	力羊切。臥車也。
軘	徒昆切。兵車也。
軺	余招切。小車也。
輕	起盈切。車也。不重也。又去政切。
輶	以帚、以周二切。輕車也。
輣	扶萌切。兵車也。
䡴	昌容切。戰車也。
轈	仕交切。兵車若巢以望敵也。
⿰車⿱日木	同轈。
䡬	無願切。車也。
輿	與諸切。車乗也。
軾	尺弋切。車前𨋩。又兵車也。
䡊	方遠切。車耳也。
輯	秦入切。和也。
較	古學切。兵車也。又古孝切。
䡈	同較。
轛	都憒、追遂二切。車飾也。車横軨也。
輒	竹葉切。專輒也。
䡅	丑倫切。下棺車。
輴	同䡅。
輑	牛隕切。車軸也。
軨	力丁切。車闌也。
䡼	同軨。
軫	之忍切。車後橫木。俗作𨋎。
軸	除六切。杼木作軸也。
𨏵	眉隕切。車伏兔下革。
轐	步篤切。車伏兔。
輻	甫鞠切。車輻也。
𨍶	具營切。輪車也。
輮	如酉切。車輞也。
輪	力均切。車輪也。
輥	古混切。車轂齊等皃。
轊	于劌切。車軸頭。
軎	同轊。
軝	巨支切。轂飾。亦作𩉬。
䡋	同軝。
軹	之尒切。《說文》曰：車軸小穿也。
軑	徒蓋切。又徒計切。轄也。
輨	古緩切。轂端鐵也。
轅	禹元切。車轅也。
輈	竹留切。轅也。
𨏺	籀文輈。
𨍯	几足切。直轅𩍴縛也。
䡽	子丸切。直轅也。
軏	魚厥切。車轅端曲木也。
䡇	同軏。
軶	於革切。牛領軶也。亦作軛。
轙	魚倚切。車衡載轡者。
軥	渠拘、公侯、公豆三切。《說文》曰：軶下曲者。
軜	奴荅切。驂馬内轡繫軾前者。
轑	力道切。車輻也。
䡓	古縣切。車摇也。
𨋬	音拯。軺車後登也。
䡕	同𨋬。
䡾	午葛切。載高皃。
載	子代切。年也。乗也。又才代切。
範	音犯。害也。又法也。
轉	知篆、知戀二切。迴也。轉運也。
軔	如振切。礙車輪木。或作杒。
輸	式朱切。委也。更也。盡也。瀉也。
輖	之由切。重載也。
輩	布妹切。類也。比也。
軋	於黠切。輾也。
轢	力的切。車所踐也。
軌	居美切。法也。車轍也。
䡮	子龍切。車跡也。
𨌰	同䡮。
𨎌	竹利切。前頓曰𨎌，後頓曰軒。
輊	同𨎌。
軭	丘方切。車戾也。
軧	丁禮、多履二切。大車後也。
輟	知劣切。止也。
轚	古詣切。往也。
軻	口左切。轗軻也。又苦何切。
轗	苦敢切。轗軻。亦作坎。
䡰	口耕切。車堅也。
軵	如勇切。《說文》曰：反推車。今有所付也。
輇	市專切。有輻曰輪，無輻曰輇。
輲	同輇。
輗	五兮切。車輗也。
𨌵	同輗。
轃	側詵切。大車簀。
䡔	苦禮切。礙也。
轒	扶云切。轒䡝，兵車。
䡝	於云切。車後猒也。
輂	居玉切。載也。
𨌅	仕佳切。𨌅，連車也。又七移切。
𨎯	同𨌅。
輦	力翦切。輓車也。
⿱非卒	古文輦。
輓	無阮切。引也。
軖	懼王切。紡車也。
轘	胡串切。車裂人。又胡關切。
𨎪	如之切。喪車。
輀	同𨎪。
轞	音檻。車行。
輔	扶禹切。相也。
轔	力陳切。衆車。
𨍈	子孔切。輪𨍈也。
𨋩	皮祕、扶福二切。軾也。
輫	步回切。車箱。
𨊧	古紅切。亦釭。
輰	餘章切。輰䡵車。
䡵	似醉切。
䡧	烏古切。頭中骨。
輾	豬輦切。轉也。
𨋁	女展切。《說文》曰：轢也。
輁	巨恭切。軸也。
𨍩	步盲切。車也。
軬	扶遠、步本二切。車軬。
𨎩	古皇切。車橫木。
𨋕	牛向切。轎𨋕。
䡉	口莽切。䡉𨋕。
輞	亡往切。車輞。亦作掆。
𨎶	巨於切。輞也。
輎	山交切。兵車。
𨌬	丑敎切。車弓也。
轇	古爻切。轇轕，長遠。
𩍛	古曷切。轇轕。
𨋖	力久切。載柩車。
𨌡	同𨋖。
䡭	思流切。䡭䡜載喪車。
轓	甫袁切。車箱。
𨏹	九縛切。車輞也。
輍	弋足切。車枕前也。
𨎬	公弔切。車轊也。
𨌴	他回切。車盛皃。
𨋱	同𨌴。
𨐁	大頰切。車聲。
輆	口亥切。輆軩，不平。
軩	徒改切。輆軩。
䡗	居冢切。輞也。
䡚	亡校切。引也。
軲	古胡切。
輱	口咸切。車聲。
𨏈	於近切。車聲。
軳	步毛切。戾也。
𨏠	力公切。轊也。
䡐	大何切。疾馳也。
𨎋	徒郎切。
軤	火乎切。姓也。
輚	仕僩切。載柩車。
轏	同輚。
轍	除列切。車行迹。
輤	此見切。或作倩。
𨏔	力木切。𨏔轤。
轆	同𨏔。
轤	力胡切。𨏔轤。
輡	音坎。輡𨎹，車行不平。
𨎹	力感切。輡𨎹。
厙	始夜切。人姓。
轎	巨召、奇朝一切。小車也。
輠	胡罪、胡瓦二切。車脂轂。又音禍。
轠	力回切。《漢書》：轠轤不絶。
䡲	仕連、仕山二切。輞也。
輷	呼萌切。車聲。
𨊷	同輷。
轟	同輷。
𨍉	倉紅切。車聲。
軙	直鄰切。古陳字。
䡘	徒年切。車聲。
𨌢	側耕切。車聲。
𨍋	古禾切。車盛膏器。亦作楇。
𨌩	徒郎切。鐵軸。
𨌳	口莖切。車鞭。
䡿	魯丁切。車闌。
𨍊	七留切。輻。
軯	必萌切。車聲。
輘	魯鄧切。軸也。
𨎤	都鄧切。車羽也。
𨊹	百家切。兵車也。
䡒	徒年切。
軞	莫袍切。車。
𨌍	息營切。車也。
䡆	余封切。車行也。
䡥	同䡆。
䡩	之忍切。
䡫	步紅切。車聲。
𨊱	羽俱切。
䡏	古薨切。軾中。
䡡	戸皆切。
䡋	吐支切。
𨏆	口光切。車也。
輢	於綺、巨義二切。車輢。
𨍹	戸罪切。轉也。
䡳	息移切。車。
䡤	章余切。車。
𨌎	似諸切。軨。
𨏰	匹庚、薄庚二切。車聲。
𨊡	剔鈴切。
轖	所力切。
𨌮	丁禮切。
軓	音范。車軾前。
𨋠	而勇切。
𨋗	柅夷切。軾。
𨍸	力九切。
輭	而兖切。柔也。
軟	俗輭。
䡑	莫斌切。車伏兔。
輽	步本、布㤓二切。車也。
䡢	符善切。車。
𨊼	戸犬切。車弓。
𨌉	同𨊼。
輐	虞遠切。
䡹	陟利切。車重。
軐	音震。車也。
𨋯	余制切。
𨋙	羊刃切。車名。
𨋛	匹孝切。
𨋘	側下切。車裂也。
𨌫	居援切。
軷	蒲蓋反，祭神道。又蒲鉢切，轉皃。
轥	力刃切。車聲。
輅	洛故切。大車。又盧各、何格二切。
軴	中戍切。軴車。
轄	口外切。車聲。又胡瞎切。車鍵也。
𨌌	章移切。車器也。
輹	房六切。筐也。
𨌥	同輹。
軼	夷秩切。車相過也。又徒結切。
𨏒	盧各切。車轉聲。
𨏲	同𨏒。
䡜	力六切。軸也。
𨍎	莫卜切。轅也。
𨍿	渠逆切。轉。
𨍇	戸格切。車。
𨍫	鄰吉切。車。
𨊸	魚厥切。釭。
𨍰	口盍切。車也。
𨏫	蒲莫切。車飾。
𨌠	力谷切。車聲。
軗	上邾切。
𨏳	戸圭切。
輳	倉豆切。輻輳也。
𨏬	音歷。轉也。
軍	居云切。衆也。
𨏉	山貟切。𨏉，車軸也。
䡣	音渾。《說文》曰：軶軥。
轂	音榖。車轂也。
䡙	音郎。𨍴䡙，軘軨。
𨍴	音唐。𨍴䡙。
舟	之由切。《說文》曰：船也。古者共鼓、貨狄刳木爲舟，剡木爲楫，以濟不通，象形。今或从舟者作月同。
俞	弋朱切。空木爲舟也。又姓。
船	市專切。舟船。
肜	余弓切。《爾雅》云：祭也。又丑林切，舟行也。
舽	薄江切。吳船也。
舡	火江切。船也。
艒	音冒。又音目。艒䑿，船名。
䑿	思六切。艒䑿。
艖	楚加、昨多二切。小船。
艇	音挺，小船。
舼	渠恭切。小船也。
𦩺	同舼。
䒀	蒲故切。艇短而深也。
艑	步殄切。船小也。
䑦	古侯切。䑦𦪇，舟名。
艬	仕巖切。大船也。
𦨢	丁計切。𦨢艡，戰船也。
艡	丁浪切。𦨢艡。
舶	補格切。大船也。
𦪇	力木切。舟名。
䑬	他力切。
艛	力侯切。舟名。
𦪑	布末切。大船也。
䑡	音叉。䒀也。
𦩣	口計切。舟也。
䑴	渠之切。䑴艃，舟名。
艃	力之切。䑴艃。
艀	父尤切。小䒀也。亦作桴。
艅	弋諸切。艅艎，船名。
艎	音皇。吳舟。
艨	莫公切。艨艟。戰船。
艟	尺庸切。艨艟。
艗	魚狄切。舟頭爲鷁首。
𦨲	音凡。舷也。
舷	胡田切。船舷。
𦪉	將鄰切。古津字。
𦩦	同𦪉。
𦨤	于命切。
𩗋	扶嚴切。
航	何唐切。船也。
𦪱	音濟。舟也。
𦫈	音禮。大舟。
𦩍	音彫。
𦫃	力丁切。
舲	同𦫃。小船屋也。
舴	陟格切。舴艋，小舟。
艋	莫梗切。舴艋。
舸	各可切。船也。
𦨰	巨容切。船也。
艢	疾良切。
般	步干切。大船也。又樂也。又北潘切。
艐	祖公切。船著不行也。又音届，至也。
艆	魯堂切。海船也。
𦨴	徒紅切。𦨴船。
艚	昨糟切。小船也。
𦪋	思由切。進也。
艫	力胡切。在船後。
䑳	音淪。䑳，船也。
𦪕	音遼。船也。
䑼	音鄒。船也。
䑹	蘇刀切。船緫名。亦作艘。
䑻	以周切。
𦪽	音籠。
艭	所江切。舽艭。
𦨼	五姑切。船名。
𦩴	音獃。船也。
𦪖	甫元切。舟飾也。
䑯	徒禮切。船也。
䑠	力鳥切。小船也。
艁	徂浩切。天子船曰艁。
艤	魚倚切。整舟向岸。
艣	音魯。所以進船。
𦩝	韋貴切。運船也。
舵	徒荷切。正船木。
𦨶	直荏切。天子稱。
𦨐	音大。
𦪊	七例切。
舫	府望切。並兩船。
䑤	巨禁切。船。
𦨽	同䑤。
艜	丁大切。艇船。
䒇	音富。
𦩵	居念切。舟。
䑲	直孝切。䑲船。
𦩠	音星。船也。
𦩋	音敗。軴船。
䑶	七見切。輕船。
𦩟	房六切。舟。
𦨏	音仡。船行。
䒆	色列切。舟也。
𦪿	音習。以竹葉𦪿船也。
舳	音逐。
𦨉	五忽切。船不安。
𦨡	扶勿切。大船也。
𦨯	音活。舟行。
䑪	五合切。船動皃。
𦩌	蘇叶切。舟行。
𦨈	𦨈𦨕二同。音伏。
𦨕	𦨈𦨕二同。音伏。
𦨎	吐盍切。
䑢	五忽切。播舟。
䑽	音榻。大船。
艧	烏縛切。船。
䒁	音習。子船。
𦨙	音日。舟飾。
𦩧	音岌。船行。
舠	丁勞切。小船。
𦩽	尺久切。船名。
艦	音檻。版屋舟。
方	甫芒切。法術也。《說文》云：併船也。
汸	同方。
𣃚	何唐切。方舟也。
万	俗萬字。十千也。
水	尸癸切。流津也。《禮記》曰：水曰清滌。《儀禮》所謂玄酒也。
汃	彼銀切。西方極遠之國名。《爾雅》云：西至於汃國。
河	戸柯切。河出崐崘山。
涪	扶鳩切。水出徼外，南入漢。又縣名。
潼	大紅切。潼水出廣漢、梓橦北界，南入墊江。
渽	子來切。渽水出蜀郡。
江	古雙切。《山海經》云：水出㟭山。
沱	達何切。江別流也。又滂沱。
沲	同沱。俗。
池	除知切。渟水又差池也 。
湔	子田切。水名，出玉壘山。又浣也。又子賤切。水湔也。
浙	之列切。發源東陽，至錢塘入海。
沫	亡活、莫蓋二切。水名。又水浮沬也。
温	於䰟切。水名。又顔色和也。漸熱也。善也。
灊	似林切。水出巴郡宕渠。又昨鹽切。
滇	丁田切。滇池。又徒年、他見二切。
淹	於炎切。水出越巂徼外東南，入若水。又久也。漬也。
沮	七餘切。水名。出房陵。又才與、子預二切。
涂	達胡切。涂水出益州。又涂涂，露厚皃。
沅	牛袁切。水出蜀郡。
瀏	力周切。深皃也。
濊	呼活切。水聲。又於衛、於外二切，多水皃。
汪	烏光切。水深廣也。
漻	胡巧、力彫二切。浩漻，水清。
泚	且禮切。清也。
況	吁放切。寒水也。
渢	扶弓切。水聲。
汎	同渢。《說文》曰：浮皃。今爲汎濫字，孚梵切。
沄	有軍切。轉流也。
沖	除隆切。沖虛也。
浩	胡道切。浩浩，水盛也。大也。
沆	何黨切。漭沆，廣皃。
泬	古穴、呼決二切。泬寥，天氣清。
濞	普秘切。水暴至聲。
潝	虛及、於夾二切。水疾聲。
瀺	仕減切。瀺灂，水聲。
灂	仕角切。瀺灂。
潐	子召切。水盡也。
滕	大登切。《詩》曰：百川沸滕。水上涌也。
瀾	力安切。大波曰瀾。
灡	力旦切。潘也。亦同瀾。
澐	禹軍切。《說文》曰：江水大波謂之澐。
漣	力纏切。《詩》曰：泣涕漣漣。淚下皃。
淪	力均切。沒也。
潏	古穴切。水流皃。又潏水，在京兆。又音聿。
泓	於紘切。水深也。
洸	古皇切。水皃。
淙	在宗切。《說文》：水聲也。
波	博何切。水起大波爲瀾，小波爲淪。
漂	芳妙切。流也。浮也。
浮	扶尤切。水上曰浮。
氾	孚劒切。普博也。氾濫也。亦作泛。又扶嚴切。
汜	詳子切。水名。
湋	音韋。水名。
潿	音韋。濁不流皃。
測	楚力切。測度也。廣深曰測。
洞	達貢、徒董二切。疾流皃。又深遠也。
激	公的切。感激也。《說文》曰：水礙衺疾波也。
𤃃	孚袁切。大波也。
洶	許拱切。涌也。
涌	俞種切。水滕波。
湧	同涌。
洌	力折切。水清也。《易》曰：井洌寒泉。
湁	丑入切。《上林賦》云：湁潗鼎沸。鼎沸，謂水微轉細涌也。
涳	口江、口東二切。直流也。又女江切。姓也。
溶	俞種切。水皃。《楚辭》須溶溢而滔蕩。又音容。
渾	後昆、後衮二切。水濆涌之聲也。
淑	時六切。《說文》曰：清湛也。
澂	直陵切。《說文》曰：清也。
瀓	同澂。
澄	同澂。
清	且盈切。澄也。潔也。
湜	視力切。水清也。《詩》曰：湜湜其止。
㵓	同湜。
潣	莫殞切。《說文》曰：水流浼浼皃。亦音浼。
滲	色䕃切。滲漉也。
溷	胡困切。濁也。《楚辭》云：丗溷濁而不分兮。溷，亂也。
淈	古沒切。《說文》曰：濁也。一曰滒泥。一曰水出皃。亦汨字。
淵	烏玄切。水停又深也。
囦	古文淵。
㳬	似沿切。回泉也。
漼	青罪切。深皃。
㵏	同漼。
瀰	莫爾、奴禮二切。深也。盛也。
𣴱	亡爾切。亦彌字。
潯	寺林切。旁深也。
澹	達濫、餘贍二切。水動皃。
泙	白明切。谷名。
泏	知律切。水出皃。
瀳	才寸、在見二切。水至也。
洊	同瀳。又仍也。
潪	直赤、直謫二切。土得水也。
𤁰	同潪。見《說文》。
滿	莫卵切。實也。盈也。溢也。
滑	戸八切。滑利也。又古忽切，滑稽也。
濇	所力切。不滑也。
泆	余質切。《說文》曰：水所蕩泆也。
澤	直格切。水停曰澤。又光潤也。
淫	余箴切。浸淫潤也。又久雨曰淫。
溽	如屬切。溼暑也。
瀸	作廉切。漬也。
潰	胡對切。亂也。
淺	七演切。水淺也。又則前切，水流也。
沴	閭計切。相傷爲之沴。又水不利也。
沵	同沴。俗。
渻	所景切。減也。一曰水門名。
淖	女敎切。泥也。又溺也。
濢	且遂切。下溼也。又遵累切。汁漬也。
涅	奴結切。染也。又水中黒土。
滋	子怡切。水名。又長也。益也。液也。
𣷤	呼滑切。青黒皃。又大清也。今作㳷。
㳷	同𣷤。
浥	於立切。溼潤也。《詩》曰：厭浥行露。
沙	所加切。《說文》曰：水𢿱石也。又素何切。
𣲓	《說文》同沙。
瀨	力大切。《說文》曰：水流沙上也。
汻	呼古切。水涯也。
滸	同汻。
濆	扶文、扶刎二切。湧泉也。
涘	事几切。水涯也。
氿	居洧切。仄出曰氿泉。
潨	在公、在宗二切。水會也。《說文》云：小水入大水也。
沼	支紹切。池沼也。
漘	視均切。河涯也。
浦	配戸切。水源枝注江海邊曰浦。
沚	之以切。小渚也。亦作洔。
洔	沚同。《說文》曰：水暫益且止未減也。
湀	口決、口攜二切。湀閒，流泉。
沸	方味切。泉涌出皃。
㵒	同沸。
派	普賣切。別水名。
濘	奴定切。泥也。
漥	烏華切。牛蹄跡水也。亦窊字同。
洼	同漥。又烏佳切，汙也。
滎	胡坰、烏迥二切。絶小水也。
瀅	同滎。
潢	後光切。潢汙也。《說文》曰：積水池也。又胡矌切。染潢也。
湖	戸徒切。大陂也。
汥	巨知、之移二切。水流。
湄	莫悲切。《爾雅》曰：水草交曰湄。
𤃱	同湄。
洫	呼域切。廣八尺曰洫。
溝	古侯切。廣四尺，深四尺曰溝。
渠	強魚切。溝渠。
瀆	徒鹿切。《爾雅》云：水注澮曰瀆。又江、河、淮、濟爲四瀆。
瀶	力金切。寒也。
洐	胡庚切。溝水也。
㵎	古鴈切。㵎水出弘農。又山夾水曰㵎。
汕	所諫切。《說文》曰：魚游水皃。
澳	於六切。隈也。又於報切。
澩	胡角、呼篤二切。《爾雅》云：夏有水，冬無水曰澩。
㶅	同澩。
𤅽	他丹切。水𤅽也。又呼旦切。
灘	同𤅽。
決	公穴切。判也。又呼抉切。
灓	力桓切。沃也。清也。
滴	都歷切。水滴也。
𤁷	同滴。
㳻	七故切。所以壅水。
澨	視裔切。水名。又水邊地也。涯也。
注	之裕、徵孺二切。灌也。寫也。
𣵽	於酷切。漑灌也。柔也。潰也。
沃	同𣵽。
津	子鄰切。潤也。梁也。又水渡也。古作𦪉字。
𣸁	同津。出《說文》。
㶇	胡觥切。方舟謂之㶇航也。《說文》曰：小津也。一曰以船渡也。
渡	徒故切。《說文》曰：濟也。《廣雅》：去也。過也。
淜	備矜切。徒涉曰淜。今馮字。
沿	余穿切。從流而下也。亦作㳂。
泝	蘇故切。逆流而上也。或作遡。
洄	胡雷切。逆流曰泝洄。
泳	爲命切。潛行爲泳。
潛	慈廉切。水名。又水中行也。藏也。
淦	古南切。《說文》曰：水入船中。又泥也。淺也。古暗切。新淦，縣名。
泛	孚劒切。流皃。
汓	似流、余周二切。從也。人浮水上也。
泅	同汓。
游	以周切。浮也。旌旗之游也。
湊	青豆切。聚也。競進也。
砅	理罽切。水深至心曰砅。今作厲。
濿	同砅。
淒	且溪切。寒風雨極也。
湛	直斬切。水皃。又沒也。又直林切。
㴴	古文湛。
湮	於神切。沒也。落也。
㲻	奴的切。孔子曰：君子㲻於日，小人㲻於水。今作溺。
沒	莫突切。溺也。
濩	胡郭切。煑也。
滃	於孔切。滃鬱，川谷吐氣皃。
渨	於回切。水澳曲也。沒也。或作隈。
泱	於黨、於良二切。水深廣皃。又弘大聲。
澍	之樹切。時雨澍生萬物。
溟	莫經切。溟濛，小雨。《莊子》云：溟者天也。
𣽤	所革切。細雨落。
澬	字私、子私二切。涔澬。又雨。又水名。
瀑	蒲到切。疾風也。沫也。
湒	子立切。雨下也。沸也。
潦	郎道切。雨水盛也。亦作澇。又盧皓切。
涿	豬角切。涿鹿，縣名。亦作𣄻。
瀧	力公切。《方言》：瀧涿謂之沾漬。又音雙。
渿	奴太切。渿沛，水波皃。又水聲。
漊	力主切。雨漊漊也。又飲酒不醉。
溦	亡非切。小雨也。又亡悲切。
浞	仕角切。浞漬也。
浽	先悲切。小雨也。又奴罪切。
滖	先悲切。同浽。
濛	莫公、莫孔二切。微雨皃。
沈	直林切。沒也。濁也。止也。又式枕切。姓也。
沉	同沈。俗。
淊	胡感切。淊泥也。
洅	子罪切。雷聲震。
𣹢	戸男切。水澤多也。或作涵。
涵	同𣹢。又下啗切。沒也。
𣹤	如庶切。漸溼也。
洳	同𣹤。
㴶	口角、公渥二切。霑也。漬也。
洽	胡夾切。合也。霑也。
瀁	余掌切。瀁瀁，無涯際也。又古文漾。
湟	胡光切。水出。金城臨羌縣。
汾	扶云切。汾水出太原。
漢	呼岸切。《漢書》云：漢水出漢陽縣東。《傳》曰：天河也。
㵄	古文漢。
汧	苦田切。汧水出扶風汧縣，西北入渭。又水不流皃。又水決入澤也。
浪	力唐切。滄浪水也。又力宕切。波浪也。
沔	彌善切。水出武都沮縣，東南入江。
澇	力高切。水名《廣雅》云：澇洗也。
漆	且栗切。《說文》曰：水出右扶風杜陵岐山，東入渭。
𣴶	古文漆。
滻	所𥳑切。水出京兆，又出涕皃。
洛	力各切。水出西山，東北注河也。
潩	夷記切。水出河南，至密縣。
汝	如與切。《山海經》：汝水出天恩山。
潞	力故切。水出上黨。
澮	古會切。澮水出平陽絳縣西。《爾雅》云：水注溝曰澮。
洈	牛爲切。《漢書》：洈水出高城縣。
沁	先林、七鴆二切。《漢書》：沁水出上黨穀遠縣。
沾	知廉切。益也。《說文》他兼切。
漳	至裳切。水出南郡臨沮縣。
淇	渠箕切。淇水出林慮山。
蕩	達朗切。《漢書》：蕩水出河内隂縣。又音湯。或作潒。又廣皃。
沇	惟沔切。水名。亦作渷。
泲	子禮切。水名。今作濟。
溠	側架、千何二切。水名。又溠浙也。
洭	墟狂切。含洭縣洭水所出。
潓	胡桂切。《說文》曰：潓水出廬江入淮。
㵋	莫解切。《漢書》云：㵋水，出豫章。
灌	古換切。灌水出廬江。
漸	慈斂切。入也。進也。又子廉切。
泠	郎丁切。清也。
𤀥	普計、匹賣二切。《說文》曰：水在丹陽。
𣴪	同𤀥。
𣹮	匹制切。水聲。
溧	理吉切。溧陽縣。又水名。
湞	音貞。湞陽縣。又水名。
溱	側銀切。水出桂陽。
湘	思量切。水出零陵。
溜	力救切。水出鬱林。
汩	莫歷切。《說文》曰：長沙汨羅淵也。屈平所沈之水。
漞	同汩。
深	式針切。水名。又䆳也。遠也。又式鴆切。
潭	徒耽切。水出武陵。
油	以周切。水名。又麻子汁也。
瀷	余力、昌力二切。水出河南密縣。
潕	無斧切。水出南陽。
㵲	同潕。
滶	牛刀切。水出南陽。
瀙	且進切。水出南陽舞隂。
滍	直里切。水出魯陽縣。
淮	胡乖切。水出桐柏山。
濯	直角切。澣濯。
灃	孚雄切。水出右扶風。
澧	力邸切。水出衡山。
溳	于墳切。水出蔡陽縣。
澺	於力切。水出汝南。
𣳦	思計切。水出新郪縣。
潁	餘頃切。水出陽城縣。
潧	側銀切。水出鄭國。亦作溱。
洧	爲軌切。水出陽城山。
㶏	於謹切。水出少室山。
濄	古訛切。水出扶溝縣。
泄	弋逝切。水名。在九江。又思列切。漏也。
洩	同泄。
汴	皮戀切。水名。
汳	芳萬切。水出浚儀縣北。《說文》音卞。
淩	力徴切。水出臨淮。
濼	力谷、力各二切。水在濟南。又音粕陂濼也。
濮	補禄切。水出東郡。
渮	古河切。河澤水在山陽湖陵南。
漷	枯鑊切。水出合鄉縣。
淨	仕耕切。魯北城門池也。又求性切。
漯	通合切。水在東郡東武陽。《說文》亦作濕。
洹	胡端切。水出汲郡隆慮縣。
汍	同洹。
泡	普交、薄交二切。水出山陽。又流皃。
泗	思至切。水名。又涕泗也。
灉	紆用切。《爾雅》：水自河出爲灉。又音雝。
㴩	同灉。
澭	同灉。
澶	視然切。澶淵，在頓丘縣南。
沭	時聿切。今海州沭陽縣。
洙	時俱切。洙水出泰山。
沂	魚衣切。水出泰山琅邪縣。
洋	以涼切。水出崑崙山北。又音祥。
濁	直角切。水出齊郡廣縣又不清也。
漑	柯賚切。水出東海桑瀆覆甑山。又灌注也。
㶟	力追切。水出鴈門。
沶	亦之切。水名。
浯	午都切。浯水出琅邪縣。
湡	魚俱切。水出襄國縣東。今作虞。
治	除之、除冀二切。水出曲城縣陽曲山。又修治也。
汶	亡運切。水出朱虛山東。
寖	子賃切。寖水出武安縣東。又寖漬。
浸	同寖。
㴲	相移切。遞水出襄國縣。
洨	胡交切。水出常山石邑縣井陘山東。
渚	之與切。水出中丘縣逢山。又小洲也。
泜	丈脂切。水中丘。又小渚。俗作沍。
灅	力水切。水出倰靡縣南。
濡	音儒。水出涿郡。又濡潤也。
濟	子計、子禮二切。水出常山。又渡也。
㴉	古文濟。
済	同濟。俗。
沽	公奴切。水出魚陽塞外。又音顧。
沛	博蓋、普賴二切。水出遼東塞外。又滂沛。
㲽	乃見切。水名。
浿	普蓋、譜賴二切。水出樂浪。
瀤	乎乖切。《山海經》曰：獄法山瀤澤之水出焉。
𣻐	且於切。水出直路縣。
𣲖	音孤。水出鴈門。
溑	蘇果切。水名。
𣻎	枯漏切。水出靈丘縣。
淶	吕開切。水出代郡，東南入河。
泥	奴雞切。水出郁郅縣。又奴禮切，濃露皃。
湳	乃感切。水出西河。
漹	於䖍切。水出西河。
涶	吐過切。與唾同。又土禾切，水在西河。
洵	相均切。過水中也。
涻	舒夜切。水出北囂山。
淔	恥力切。水名。
淁	七葉、子妾二切。水名。
涺	京於切。水名。
𣾄	渠致切。水名。
沋	禹牛切。水名。
涃	苦頓切。水名。
浝	莫江切。水名。
㳶	乃口切。水名。
泈	之戎切。水名。
汘	青田切。水名。
洍	詳理切。水名。又汜字。
洪	胡工切。大也。《說文》曰：洚也。
洚	胡公、胡江二切。水不遵其道。又洚潰也。
澥	戸買切。勃澥海之別名。又澥谷。
漠	摩各切。寂也。又沙漠。
海	呼改切。大也。受百川萬谷流入。
𣴴	同海。
溥	怖古切。大也。徧也。普也。
𣶃	直遥切。《說文》曰：水朝宗于海也。
潮	同𣶃。
濥	餘刃切。洪水濥天。《說文》云：水脉行地中濥濥然。
滔	土牢切。《書》曰：洪水滔滔。
㳙	古玄切。小流皃。
潒	徒黨切。水潒漾也。今作蕩。
混	胡本切。大也。又混濁。
潚	桑郁切。水深清也。
漦	力之、仕緇二切。水名。又涎沫也。
泌	步必切。狹流也。又音祕。
汭	而稅切。《說文》云：水相入皃。
演	弋展切。計也。長也。延也。長流也。又水門也。
渙	呼換切。水盛皃。
活	戸括、古末二切。《詩》曰：北流活活。
𣴠	《說文》活。
𣽅	同𣴠。
湝	戸皆、古諧二切。《詩》曰：風雨湝湝。
泫	胡犬、胡㳙二切。泫流也。
淲	皮留切。水流皃。
滮	同淲。
淢	呼逼切。疾流皃。
滂	普方切。滂沱也。
瀀	於留切。渥也。寬也。漬也。今作優。
濃	乃東、女容二切。露多也。亦作𩅽。
涔	字廉切。魚寒入水。又仕林切，涔陽，地名。
渥	烏角切。厚也。沾濡皃。
瀌	扶彪切。雨雪也。又音鑣。
泐	力得切。石散泐。
溓	里兼、里忝二切。薄也。大水中絶，小水出也。又含鑒切。
濂	同溓。
滯	直厲切。凝也。淹也。亦作摕。
汦	之是切。著止也。
㶁	古伯切。水裂也。
瀱	居乂切。井水也。
汔	許訖切。水涸也。
涸	乎各切。水竭也。盡也。
𤃯	同涸。
漮	苦郎切。水虛也。
消	思遥切。消息也。盡也。
渴	口遏切。頻飲也。《說文》曰：盡也。亦作㵣。
汀	他丁切。水際平沙也。
溼	尸及切。水流就溼也。
濕	同溼。《說文》他合切。
湆	去及切。煑肉汁。
洿	於徒切。潢洿，行潦也。
汙	同洿。又一故切。
湫	子由切。水名，在周地。又子小切，湫隘也。又疾久切。
潤	如舜切。水潤下也。又州名。
準	之尹切。準，平也。俗作准。
沑	仁久切。水吏也。又女六、女九切。泥也。
瀵	甫問切。汾隂有水口如車輪。濆沸涌出，其深無限名瀵。
𤀬	《說文》瀵。
𣿒	且罪切。新也。
瀞	疾姓切。無垢也。
瀎	莫結切。滅也。又莫割切。
泧	桑結切。泧瀎也。又呼括、許月二切。
洝	於旦切。渜水也。
洎	巨記、居器二切。灌釜也。肉汁也。
湯	他郎切。熱水也。又始陽切。湯湯，水盛。
渜	奴管、奴館二切。湯也。
涾	徒荅切。沸溢也。
洏	音而。不熟而煑。又涕流皃。
涗	始𨦣切。温水也。
涫	古亂、胡亂二切。沸也。
𤄒	剛限切。𤄒淅也。
汏	徒蓋切。洗也。又敕達切。過也。
淅	桑激切。洗也。
𣸈	踈有切。𣸈麪也。又所留切。小便也。
溲	同𣸈。
滰	巨仰切。乾漬米也。𣿍也。
𤃹	力的切。漉也。滴𤃹水下。
瀝	同𤃹。
漉	力木切。竭也。涸也。滲漉也。
𥂖	同漉。
渌	《說文》與漉同。又音緑。水也。
澱	徒見切。垽也。或作𪒮。
浚	思閏切。深也。
濬	同浚。
𣽊	古文濬。
潘	孚袁切。淅米汁。又普寒切。
泔	古三切。潘也。
滓	壯里切。澱也。
滫	思酒切。米泔也。
淤	於去切。水中泥草。又濁也。
淰	奴感切。濁也。水無波也。又式稔切。
𤃭	子小切。𨢷酒也。
瀹	弋灼、余召二切。煑也。内菜湯中而出也。
漀	口冷切。出酒也。
湑	思吕切。清也。美皃也。溢也。又零露皃。
湎	亡兖切。沈湎也。
涒	他昆切。歳在申曰涒灘。
漿	子羊切。飲也。
𤕯	古文漿。
滒	公娥、工雅二切。多汁也。
淡	徒敢切。薄味也。
涼	力匠切。薄也。又力漿切。薄寒皃。
澆	公堯切。薄也。沃也。又五弔切。寒浞子也。
𣻏	同澆。
液	余石切。津也。
灝	公道、公禫二切。煑豆汁。
瀋	充甚切。汁也。
溢	弋質切。盈也。器滿也。餘也。
洒	先礼、先殄二切。濯也。深也。滌也。今爲洗。又所賣切。
濈	壯立切。和也。汗出也。
汁	之入切。液也。又時入切。
渳	亡俾切。飲也。去汁也。又水皃。
𤂳	息面、須芮二切。飲也。歃也。又吮也。
泂	乎頃切。遠也。亦與迥字同。
滄	七郎切。寒也。又滄海也。
𣶟	古文滄。
㵾	且定切。寒冷也。
淬	七内切。深也。染也。寒也。
漱	所又、思候二切。盪也。亦作涑。
沐	莫卜切。濯髮也。斬樹枝也。
頮	火内切。洒面也。
沬	同頮。又莫貝切。水名。
湏	古文頮。
洗	先禮切。今以爲洒字。又先典切。
澡	子老切。洒手也。治也。
汲	居及切。引水也。
𤂸	之純、是倫二切。沃也。清也。𤂸淑也。
淳	同𤂸。
淋	力金切。水澆也。又雨淋淋下。
漚	於候切。漚麻也。久漬也。又音謳。
漬	疾賜切。浸也。
渫	息列切。除去也。又仕洽切。
湩	都貢切。江南人呼乳爲湩。
澣	乎管切。濯也。
浣	同澣。
𤃬	《說文》浣。
染	如琰切。染色。又如豔切。
潎	孚妙切。波浪皃。今作漂。又匹袂切、普結二切。漂潎也。
涑	先侯切。濯生練也。又先候切。與漱同。又先卜切。
㵞	仕留切。腹中有水氣。
汛	思見、所賣二切。洒埽也。
灑	所買切。汛也。又瑟也。又所綺切。
㶄	余廉切。相汙也。
濽	子旦切。相汙灑也。
泰	託賴切。侈也。驕也。又滑也。
濺	子賤切。濺水也。
浼	亡旦切。汙也。又亡罪切。水流皃。
洟	弋之、他計二切。鼻液也。古爲𪖦。
涕	恥禮切。目汁出曰涕。
潸	所班、所板二切。出涕皃。
淚	力季切。涕淚也。
㴃	同淚。俗。
汗	何旦切。小液也。又古寒切。餘汗，縣名。
湅	力見切。煑絲絹熟也。
𤅊	魚列切。議也。與讞同。
漕	才到切。水轉運也。又才刀切。
渝	弋朱切。變也。汗也。又水名。
減	佳斬切。少也。輕也。
滅	彌絕切。盡也。
泮	普旦切。散也。破也。亦泮宫。
沜	古文泮。
漏	力豆切。漏𣳘也。
澒	胡動切。水銀謂之澒。
漪	於宜切。波動皃。
汩	古沒切。汨沒。又爲筆切。水流也。
流	吕州切。《說文》曰：水行也。
涉	是葉切。徒行渡水也。
洲	之由切。水中可居也。
濵	補辰切。涯也。
瀕	蒲民切。《說文》本作𩕘。水厓也。人所賔附頻蹙不前而止。亦同濵。
源	語袁切。水本也。
浟	余周切。水流皃。
瀼	而章切。露盛皃。
泿	牛巾切。水名。又涯也。亦作垠。
浹	子協切。徹也。通也。洽也。
淓	孚羊切。水出箕山。
滏	扶甫切。水名。
洱	亡爾、而志二切。水出罷谷山。
滽	音容。水出冝蘇山。
𣲵	諸是、居爾二切。水名。
溾	於回切。溾沒也。
涹	於禾切。山名也。溾涹，濁也。
溹	所格切。水名。又溹溹，雨下皃。又桑各切。
滬	胡古切。水名。
㴬	徐夜切。水出瞻渚山。
潬	大亶切。江南人呼水中沙堆爲潬。
𣹠	於袁切。水出莫靴山。
法	甫乏切。法令也。
灋	古文法。
潺	仕山、仕連二切。潺湲，流皃。
湲	于元、于頑二切。潺湲。
潟	齒亦切。或滷字。
滹	許乎切。水進也。又音滸。
涯	五佳切。水際也。
溘	口合切。水也。奄也。
漫	莫半切。水漫漫平遠皃。又散也。
㵩	以丗切。葱㵩也。
浢	音豆。水名。
沕	亡弗切。沒也。𦆯紛軋沕不可分子也。
瀣	乎代、乎介二切。沆瀣，氣也。
湢	音逼湢㳁，水驚涌皃。
淄	仄其切。水名。
㳁	音仄。流也。
瀦	音豬。水所停也。
瀍	直連切。水名。
瀛	與成切。瀛海也。
淟	他殄切。淟涊，垢濁也。
涊	乃殄切。淟涊，惡醉皃。
漭	莫朗切。平也。廣也。野也。
𤄎	呼狄切。𤄎沭，遑遽也。
㵨	俾義切。水洲也。
沍	胡故切。閉塞也。
澠	市陵切。水名。
湃	普拜切。滂湃，水勢也。
𣸖	乎冷切。溟𣸖水盛皃。亦作涬。
澞	遇于切。陵夾水曰澞。
浰	力見切。清浰，疾皃。
漶	胡館切。漫漶，不可知也。
㳹	於晃切。大水皃。
溔	弋沼切。浩溔滉瀁，水無際。
渟	達丁切。水止也。
濤	徒刀切。大波也。
𣸆	將此切。水出長沙。
沘	音比。水名。
浘	音尾。浘浘，水流皃。
漨	扶龍切。池也。澤也。
洬	先篤切。洬洬，雨聲。
濧	大内切。清也。濡也。
沌	徒損切。混沌也。
溏	達郎切。池也。
湓	丕寸切。水聲也。濆也。又音盆。
泊	步各切。止舟也。
涖	力二、力計二切。涖涖，水聲也。
瀈	許韋切。竭也。
𤁢	子昔、子結、子末三切。水出也。
澽	巨庶切。乾澽也。
㵧	乙例切。清也。
瀲	离冉切。瀲灩，水溢皃。又水波皃。亦作澰。又力驗切。
澰	同瀲。亦清也。
灩	以冉切。瀲灩也。
𣵷	乎三切。或也。聲轉也。
𣿆	父于切。水名。
㶆	之余切。水名。
滭	俾逸切。泉水出皃。
𣻡	力盎切。水名。
㳘	昌戎切。山泉下。
澴	胡㳙、胡絹二切。聚流。
沰	他各切。落也。磓也。
湭	才周切。湭液也。
淍	之由切。帀也。或作周。
汫	口冷切。汫涏，小水皃也。漂流也。
涏	徒冷切。汫涏。又徒見切。涏涏，好皃。
浧	弋井切。泥也。澱也。
㵦	思累切。滑㵦也。
灕	力支切。水滲入地也。
𣿐	才代切。測也。
𣶂	居況切。往也。
瀢	弋水切。瀢瀢，魚行相隨。又水流皃。
㵍	亡本切。懣也。又音閔。
潗	七立、子入二切。湁潗，水轉皃。
潲	山敎切。臭汁也。潘也。
澻	似類切。所以通水，廣二尺，深二尺也。
淝	扶非切。水名。本作肥。
𣻒	子盈切。水名。
濋	音楚。水名。
㵐	丘月切。國名。
洣	莫禮切。水在葵陵縣。
汮	弋旬、九倫二切。水名。
潙	音爲。水名也。
洺	武盈切。水名。在新陽。
涍	呼交、呼效二切。水在南郡。
㴫	公困切。水名。又大水。
𤄶	余灼切。水名。
𣳪	山吏切。水名。
渶	音英。水出青丘山。
𣹪	莫高切。水名。
涀	胡見切。水出馮翊。
𤄺	布堅切。水名。
潷	音筆。笮去汁也。
𣺱	同潷。
溞	先勞切。溞溞，淅米聲。又思酒切。
𤃀	力悌切。滴也。
潠	蘇困切。噴水也。又先絹切。
溗	市陵切。水不流。
𦤢	匹至切。敗皃。
𣵂	烏錦切。古文飲。
浖	力拙切。出上水。
汒	亡谷切。
𣽡	補各切。𣽡，潗也。
𤅸	余廉切。進也。
𤁾	力兊、力活二切。以酒祭地。或作酹。
涎	似連切。口液也。
𣵿	同涎。亦作㳄。
𣺬	呼光切。水廣也。
洤	古文泉字。
𤄘	古文幽字。
泟	恥京切。赤也。亦作䞓。
㳧	丑涉切。㳧𣶏，纔有水。
𣶏	子葉切。㳧𣶏也。
澉	古淡切。澉，薄味也。
潶	呼得切。水名。
㶌	力仙切。水出王屋山。
浡	蒲忽切。渾也。又海別名也。
漧	古乾字。猶燥也。
漺	初兩切。淨也。冷也。
瀿	扶元切。水暴溢也。波也。
澎	蒲衡切。水名。又澎浡滂沛也。
濠	戸刀切。水名。
𣹷	力章切。古文梁。
潫	猗拳切。淵潫，水深皃。
𤁸	吕鳥切。𤁸澥，小水別名也。
淕	力鞫切。凝雨也。
泯	彌忍、彌賔二切。滅也。又泯泯，亂也。
瀜	弋終切。沖瀜，大水皃。
㳅	力周切。古文流。
漴	柴融切。水聲也。
淞	似龍切。江名。
㴦	居隆切。縣名。
洢	一移切。縣名。
濰	夷隹切。水名。
漁	語居切。捕魚也。
泭	芳無切。編木以渡也。又防無切，水上泭漚。
漽	大兮切。研米槌。亦作𣹲。
溪	口兮切。溪㵎。
灈	渠愚切。水出汝南吳房。
瀘	力吳切。水名。
𥁡	屋姑切。𥁡江，項羽渡船處也。
浾	側加切。浾滓也。又棠木汁。
潾	力眞、力刃二切。水清皃。
洇	於鄰切。水名。
濜	助謹切。濜溳，水勢。又慈忍切。
瀊	蒲槾切。洄也。
沺	徒蓮切。大水也。
湍	他端切。急瀨也。
澟	力甚切。寒也。
溒	于暄切。水流皃。
𤄙	思焦切。水名。
淆	戸交切。渾也。
渦	古禾切。渦水也。
溛	烏𤓰切。渦也。
涐	吾哥切。水名。
𤄷	力多切。汨𤄷，水名。
涂	直都切。涂，𡍼也。
𣼚	託藍切。水名。
𣶞	同𣼚。
漡	式章切。水流皃。
茫	莫郎切。滄茫也。
瀯	音營。水洄。
𤃫	呼肱切。水聲也。
㵗	蒲冰切。水聲也。
濴	烏營切。水泉皃。
濚	同濴。
漎	所蓊切。又色講切。
㵬	音盈。魯大夫名也。
㶀	古爻切。水名。
澌	息咨切。水名。又音賜，水盡。
泑	伊糾切。又音幽，山名。
添	他兼切。益也。
灆	力甘切。水清。又力敢切，葅也。
𣸅	音聒。水流。
𤃪	虛冝切。水名。
汯	音宏。深馮，無舟涉水。
浤	音宏。浤浤汨汨，海水騰涌貌。
㴘	防無切。水名，中有神，古人也。
泍	音奔。水急。又匹奔切。
㵅	音貪。水也。
𤃂	辭林切。深也。
㴀	匹凡切。深也。
渹	虛觥切。水浪渹渹聲。
洴	毗名切。水澼也。
㳜	虛尤切。水去皃。
𤆀	甫休切。水聲也。
㶎	胡𨳺切。水。
濨	藏詞切。水也。
𤁵	力舒切。水名。
澊	七昆切。水名。
泘	虎孤切。水名。
㳖	音衣。水也。
㵢	力堆切。㵢澤也。
㵯	音馮。水聲。
渱	胡公切。水聲。
𤄓	音藂。水聲。
𣻢	秃聾切。水聲也。
濍	先公切。水聲也。
㳋	音丘。水也。
浵	徒冬切。水名。
滁	直余切。水名。
渘	而舟切。水名。
泃	古侯切。水聲也。
泩	音生。水漲。
㴰	奴登切。水。
汼	魚休切。水。
泀	音移。又音司。
湤	式之切。水。
潖	蒲巴切。水名也。
漟	徒郎切。溪也。
𣲲	胡戈切。水。
㳾	音羌。水也。
溵	於斤切。水。
淐	尺羊切。水。
澢	都郎切。水。
泇	音加。水也。
洀	之游切。水文也。
㴓	山隹切。漉米。
㵃	時邪切。水也。
㳸	呼瓜切。水。
𣻠	音斜。水名。
澋	戸猛切。影也。
𤄛	音鐓。𣵻也。
𤄏	戸工切。大波也。
湵	余九切。水也。
漜	余瓦切。泥水皃。
𤀣	火管切。弄水也。
𤀫	方免切。水皃。
𣽝	火孔切。水風也。
𣹶	初瓦切。泥也。
𣸘	弋支切。水文。又徒羅切。
𣲂	初委切。北方也。
渼	莫彼切。水波也。
涭	音受。水皃。
𣷾	音軌。水皃。
㴸	戸感切。流皃。又音閃。
㶒	同㴸。
浨	力感切。梨汁也。
濎	的領切。水名。
𣿖	匹眇切。
𣿓	七悔切。清也。
𣳭	平表切。水。
𤁦	胡減切。又音傔。
𣴢	音皁。水也。
𧇦	苦含切。流也。
灦	音顯。水也。
涱	陟兩切。大水也。
𣷿	他果切。水名也。
𤁶	莫比切。水流皃。
港	古項切。水派也。
渺	亡小切。水長也。
汞	戸孔切。水銀滓。
灄	而涉切。水也。
𣸀	許鬼切。流皃。
泋	同𣸀。
濖	常預切。溝也。
漵	詞與切。浦也。
㵰	同漵。水名，在洞庭。
泞	直與切。
滷	音魯。醎水。
澅	戸卦切。水。
湕	居偃切。湕水。
𣳬	戸式切。露光也。
灛	赤善切。水文。
㶔	薄賣切。水。
㵿	戸了切。流皃。
瀉	思野切。傾也。又相夜切。
滉	胡廣切。滉瀁，波也。
𤃷	烏感、於錦二切。大水至。
渰	音奄。雲雨皃。《詩》云：有渰淒淒。
瀠	烏迥切。大水也。
㶞	奴朗切。不流皃。
澾	他達切。滑也。
泬	呼決切。泬寥，空皃。
㶍	思翦切。水。
𤁿	羊水切。流皃。
𣻝	切輦切。
𤁥	力淺切。水。
灖	文彼切。流也。
淏	音昊。清皃。
泖	音柳。水皃。
溤	莫把切。水。
潽	偏母切。水。
潻	尸煑切。水。
𣽟	音款。
𣽦	戸斬切。泉。
瀴	益精切。水。
淎	府孔切。水。
𤁣	方買切。水。
浫	音罕。水也。
潡	徒損切。大水也。
𣹟	古洞切。水。
灞	布罵切。水名。
淠	匹備切。水聲也。又匹計切。
𣶝	子御切。溼也。
汱	音畎。水也。
汰	音泰。太過也。
瀚	音汗。海名。
澯	七旰切。清也。
𣳥	音渡。過江。
𣲸	古外切。水名。
淛	之丗切。水也。
漈	節例切。水涯也。
𣸎	火界切。水聲。
涆	古旦切。乾也。又胡旰切。
沜	匹半切。水流也。
淀	徒練切。淺水也。
㴐	莫見切。滇㴐大水皃。
漱	所救切。漱鐵。
𣲶	尼九切。水在汝南。
溴	尺又切。
溎	於見切。水大也。
𣹝	七肖切。浚波也。
浛	戸紺切。水和泥。
𤅋	音豆。水也。
𣴣	側亮切。米入甑也。
渣	助訝切。水名。
𤁮	音飲。水也。
湴	蒲監切。
洕	音靷。小水。
𣲾	古壞切。水。
㳦	古薤切。水。
溍	音晉。水也。
𤂻	羊庶切。水。
𣽠	匹芮切。
㳥	力凍切。水。
𣴨	音鼻。涕也。
濾	力預切。濾水也。
㵂	式預切。水。
𤅲	所患切。洗馬也。
湠	吐旦切。大水也。
渲	音選。小水。
淃	巨眷切。水。
𤀲	皮戀切。水波也。
汌	尺戀切。水。
灠	盧𣊟切。湧泉也。
灙	多𠼙切。水名。
㵑	胡箇切。水。
淌	音唱。大波。
𣻖	奴候切。水漚𣻖。
㳀	古卧切。水。
𣽕	於候切。罧也。冬月以疊草水中。
澃	居詠切。清也。
𤂶	力刃切。水。
𤄼	慈忍切。水名。
滊	許氣切。水。
沎	呼卧切。水名。
漖	音敎。水也。
漝	時及切。影也。
灢	奴朗切。
㴧	思力切。水。
㵫	女立切。水動皃。
𣹧	音昨。水也。
𣹬	胡谷切。水聲也。
澓	防斛切。澓流也。
𣵸	池六切。水名。
濗	莫歷切。淺水。
泦	居六切。水文也。
淗	同泦。
㴼	初六、思六二切。溼也。
溯	音朔。水也。
㵡	音雹。水激。
瀥	許角切。水激聲。
滈	同瀥。又音浩。
洷	直失切。水。
洁	音吉。水也。
滵	莫筆切。流皃。
𣻚	音述。水在琅邪，任緒鉤魚處。
𤂷	烏割切。水名。
灍	音闕。水也。
𤁪	下刮切。不淨。
𤁫	丑刮切。𤁪𤁫。
㴽	思列切。瀎㴽，水流也。
㵠	口沒切。水深皃。
㴒	盈歷切。水名。
𣿈	桑沒切。沒也。
潑	浦末切。水漏也。
涰	音輟。注也。
㵤	矢甲切。溢也。
𤁹	火麥切。流。
淂	都勒切。水。
淯	余熟切。水名也。
浴	余玉切。洗浴也。
溻	他盍切。溼也。
𣽛	竹洽切。溼也。
𣹩	虛劫切。水。
澦	音預。灩澦，水名。
滀	仲六切。滯也。
沷	府伐切。寒也。又音弗。
㲺	資悉切。又音節，水出也。
滐	巨列切。
淴	音忽。汲也。
沏	初乙切。流皃。
𤂾	火活切。水聲。
渤	蒲沒切。渤海也。
澀	所立切。不滑也。
澁	同澀。俗。
澈	直列切。水澄也。
滆	下革切。水名。
滌	音迪。洗也。
汐	辭歷切。水。
㶠	羊隻切。水流皃。
湱	火麥切。水聲。
湂	五各切。
𤄖	七雜切。沸皃。
𣱶	補木切。水也。
泣	去急切。無聲出涕也。
溭	士力切。波。
𣶊	莫百切。水流皃。
氻	郎得切。泉聲也。
湨	古壁切。水名。
㵊	女狎切。影動。
濲	古禄切。水名也。
涷	都聾切。露皃。又水名。又都弄切。
漙	徒桓切。《詩》云：零露漙兮。
瀡	息觜切。滑也。
濣	烏活切。取水也。
𣶡	音粲。水清皃。
灨	音感。水也。
㵹	音桓。波也。
沝	之水切。二水也。
淼	彌沼切。淼溔。大水。
𣹳	力州切。水行也。篆文作流。
𣻣	市葉切。行渡水也。篆文作涉。
𡿨	公泫切。水小流皃。深尺廣尺曰𡿨。古文作𤰝，篆文作畎。
巜	古會切。水流皃。廣二尋，深二仞。亦作澮。
粼	力因、力刃二切。獸名。又粼粼，淸澈也。水在石閒也。
巛	齒縁切。注瀆曰川也。流也。貫穿也。通也。古爲坤字。
𠈉	可旦切。和樂皃。古文作偘。又苦旱切。
巠	古庭、後鼎二切。水脉也。一曰水冥巠也。
𡿿	胡國切。水流皃。
𡿬	呼光切。及也。至也。
𡿯	禹乙切。水流也。
𡿪	力徹切。𡿪𡿪，水流皃。
邕	於龍切。四方有水自邕城池者。
𡿷	籀文邕。
𡿧	子來切。天反時爲巛。今作灾、災。
州	止由切。九州也。時也。宫也。居也。
𠃕	古文州。
𠛏	同州。
井	子郢切。穿地取水也。伯益造之，因井爲市也。法也。
𠛝	楚向切。造法𠛝業。今作創。
阱	才性切。穿地爲阱以陷獸。亦作穽。
汬	古文阱。
𤌌	於迥切。澤地也。
𣥟	者線切。古文戰。
泉	自縁切。山水之原也。
瀪	扶万切。泉水也。
厡	魚𡋡切。泉水也。今作源。
灥	似均切。三泉也。
𠫐	魚𡋡切。水原本也。
永	于丙切。長也。逺也。引也。
羕	弋上切。長也。
昶	恥兩切。《廣雅》云：通也。
𠂢	匹賣切。《說文》曰：水之衺流別也。
覛	亡革切。《說文》莫狄切。邪視也。
𧡒	籀文覛。
𧖴	莫革切。血脈也。或作脉。
衇	籀文𧖴。
谷	古木切。水注谿也。又余玉切。
豁	呼活切。通谷也。空也。大度量也。
𧯆	同豁。
谸	且見、且田二切。望山谷谸谸靑也。或作阡。
豂	力幺切。空谷也。
豅	力公切。大長谷。
谾	呼紅切。深山之谾谾。空也。
谹	胡萌切。谷空也。
䜱	莫丸切。䜱䜪，𠅘名。
䜪	巨由切。䜱䜪，𠅘。
䜭	思閏切。深通川也。古文濬。
𧮶	下溝切。谷名。
豄	徒鹿切。通溝也。與𨽍、瀆同。
𧮱	扶云切。𧮱谷，在臨汾。
䜯	渠六切。谷名。
䜲	力葉切。䜲餘，聚名。
谼	胡東切。大谷名。
𧮰	呼含切。𧮰谺，㵎谷也。
𧯌	呼勞切。𧯌䜮，深谷名。
䜮	力刀切。𧯌䜮。
𧮬	側侁切。谷名。
𧯀	於京切。谷名。
谽	火含切。谽谺，谷空。
谺	火加切。谽谺。
𧮺	士諫切。谷名。
㕡	呼各切。溝㕡也。與壑同。
豃	呼檻切。谷名。
谿	詰雞切。與溪同。
𧮻	直流切。谷名。
冫	鄙凌切。冬寒水結也。
仌	同冫。
冰	卑膺切。水堅也。今筆凌切。
凜	力甚切。凜凜，寒也。
淸	七性切。寒也。冷也。
凘	先兮切。解冰也。又息移切。
𠗧	古文凘。
凍	都洞切。孟冬，地始凍。又音東。
凌	力丞切。冰室也。又力證切。
𠗲	同凌。
𠖷	古迥切。冷也。
凇	相龍切。凍落也。
凓	力質切。凓冽，寒皃。
冽	力滅切。寒氣也。
𠗉	胡頰切。冰凍相著也。
𠗨	徒頰切。𠗉𠗨也。
凗	昨回切。霜雪皃。
凒	五哀切。
𠗊	巨井切。寒也。
凝	魚膺切。成也。堅也。
㓅	他丁切。又盧打切。
凔	楚𠅙切。寒也。
凄	七西切。寒也。
冶	余者切。公冶，復姓。又妖冶。
𠘋	他領切。
冷	力頂切。寒也。又力丁切。
𠗘	他典切。𠗘𠗋。
𠗋	奴典切。惡酒也。
冬	都農切。冬，終也。亦作𣅈。
冭	他大切。今作泰。
㓈	㓈、𠗥。上彼孕切。下匹孕切。飛聲。
𠗥	㓈、𠗥。上彼孕切。下匹孕切。飛聲。
冱	胡故切。寒也。俗作冴。
㓓	奴含切。
㓖	卑吉切。寒也。
𠘖	之日切。寒身動皃。
𠗂	下各切。𠗂澤，冰皃。
凙	大洛切。冰也。
𠘞	盧帝切。水。
㓐	力竹切。
冹	方勿切。寒冰皃。
㓗	公節切。俗絜字。
𠘥	音嚴。俗嚴凝字。
凋	丁聊切。力盡皃。
㓉	胡括切。
凚	渠錦切。寒極也。
准	之允切。俗準字。
况	許誑切。俗況字。
冲	直中切。俗沖字。
决	古穴切。俗決字。
减	古斬切。俗減字。
凉	力張切。俗涼字。
雨	于矩切。雲雨也。
𠕒	古文雨。
𠕲	古文雨。出《說文》。
霅	丈洽切。又胡甲切。霅霅，震電皃。一曰衆言也。
靁	力回切。隂陽薄動，靁雨生物者也。
雷	同靁。
𤴐	古文靁。
𩂩	古文靁。
𩇓	籀文靁。
霣	爲閔切。雷起出雨也。齊人謂雷曰霣。
䨶	古文霣。
霆	大冷、大丁二切。電也。霹靂也。
電	大見切。隂陽激燿也。
𩃿	古文電。
震	之刃切。動也。
𩇒	籀文震。
䨮	思悅切。凝雨也。
雪	同䨮。
霄	思姚切。雲氣也。
霰	思見切。暴雪。
䨘	同霰。
𩆵	思移切。小雨皃。亦與霰同。
雹	步角切。《說文》云：雨冰也。
𩅟	古文雹。
霝	力丁切。落也。
零	同霝。又徐雨也。
𩂣	力各切。雨𩂣也。或作落。
霡	亡䤋切。小雨曰霡霂。
霂	音木。霡霂。
𩃔	所咸切。微雨也。又漬也。又子廉切。
𩆷	同𩃔。
𩆑	先丸切。小雨也。
霃	雉金切。隂也。
𩄙	胡耽切。多雨也。
䨡	同𩄙。
𩂢	牛皆、牛林二切。霖雨也。
𩆂	子夷切。雨聲。或作澬。又才私切。
𩄚	同𩆂。
䨞	尤句切。雨皃。
𩅼	子廉、力豔二切。小雨也。
霑	知廉切。濡也。漬也。
𩃵	如琰切。濡也。
屚	力豆切。屋穿水入也。與漏同。
霤	力救切。雨屋水流下也。
䨣	柯覈、匹各二切。雨也。
霽	子計切。雨止也。
霩	呼郭切。雨止雲罷也。
霋	千兮切。雲行皃。又霽謂之霋。
露	力固切。天之津液下，所潤萬物也。又露，見也。
霜	所張切。露凝也。
霚	武公、武賦二切。天氣下地不應也。
雺	同霚。
霿	武賦切。地氣發天不應也。
霧	同霿。
𩁹	宇俱切。請雨祭也。或作𦏻。
霾	眉乖、美拜二切。風而雨止也。
霓	五奚、五結二切。雲色似龍也。
䨒	右注切。《說文》曰：水音也。
霖	力今切。雨不止。
𩅀	丁頰、丁念二切。寒也。早霜也。
需	息俱切。須也。不進也。又卦名。
䨨	豬惟切。隱也。雷也。
霏	孚非切。雨雪皃。
䬠	同霏。
雱	普唐切。雪盛皃。
䨦	同雱。
霶	普郎切。霶霈，大雨皃。
雭	山立切。雭雭，雨聲。
霫	先立切。雴霫，大雨也。
雴	丑立切。雴霫。
𩂻	丑涉切。𩂻霎，小雨。
霎	子葉、所洽二切。𩂻霎。
䨐	胡夾切。與洽同。
䨤	徒的切。䨤䨤，雨。
𩅨	士林切。𩅨𩅨，雨聲。
雰	孚雲切。霧氣也。
𩆶	而章切。露盛皃。亦作瀼。
𩃘	徒丸切。𩃘𩃘，露多。
𩅽	乃東切。𩅽𩅽，露濃皃。
霞	下加切。東方赤。
𩃺	胡溝切。
靀	莫公切。靀靀，雨皃。亦作濛。
䨗	扶尤切。雪皃。
雵	於黨、於良二切。雵雵，白雲皃。
霹	普的切。霹靂也。
靂	郎的切。霹靂。
𩄁	許鬼切。雷震。
𩃗	烏感切。
𩅉	職隆切。小雨也。
霷	與章切。古文。
霠	於今切。沈雲皃。
𩁺	所感切。小雨也。
霛	魯丁切。古文靈。
霙	於京切。雨雪雜下。
𩂽	盧冬切。雨聲。
𩆿	所江切。雨皃。
䨥	胡郭切。𩂹䨥，大雨。又音隻。
𩂹	營隻切。大雨也。
𩄡	力占切。久雨也。
霦	碧倫切。玉光色。
𩂄	徒昆切。大雨也。
䨝	七精切。女神。
䨳	苦顔、許器二切。《說文》云：見雨而止息曰䨳。
霌	職由切。
𩂧	因于切。雨皃。
靊	孚隆切。
霳	力中切。豐隆，雷師。俗從雨。
𩂓	都宗切。雨。
雸	古三切。霜也。
䨏	疾夷切。大雨。又七資切。
𩃃	息佳切。小雨皃。
𩁷	敕庚切。雨也。
䨜	北朋切。大雨。
霪	余林切。久雨也。
𩆤	所板切。
𩂆	芳酉、芳賦二切。
䨢	徒感切。䨢䨴，雲皃。
䨴	徒對切。䨢䨴。
靃	息委切。露也。又呼郭切，飛聲。
𩂿	巨殞切。雨。
霍	呼郭切。揮霍。
𩄼	非尾切。雲皃。
靄	於蓋、於曷二切。雲狀。
霈	匹妹切。大雨。
霔	之戍切。霔霖。
𩆯	阻懴切。水。
𩂤	胡卦切。海船也。
𩂈	七鴆切。雲行。
𩂦	補孟切。雷。
𩄢	古𠋫切。大雨也。
𩆁	胡内切。雨。
𩄛	直吝切。雲。
𩂒	於罽切。大露也。
霯	他鄧切。大雨也。
𩂥	於刃切。氣也。
䨵	徒紺切。久雨也。
霨	乙位切。起。
𩅠	乃監切。泥。
䨫	莫獲切。雨。
𩅄	力谷切。大雨也。
𩆸	直卓切。大雨也。
𩆅	私盍切。雨下也。
𩃹	士甲切。大雨。
䨰	匹各切。雨。
𩅿	匹各切。大雨也。
𩆭	側立切。又七立切。雨下也。
霵	同𩆭。
䨚	呼骨切。雨下。
䨛	色麥切。雨，又山責切。
𩄜	同䨛。
䨑	大兮切。霽雲。
雲	于君切。山川之氣也。古文作云。
霒	於林切。今作隂。
侌	古文霒。
𤽎	古文霒。
靆	徒載切。不明皃。
靉	於代切。靉靆，雲皃。又於幾切。
霼	虛豈切。靉霼，雲皃。
曇	徒含切。西國呼丗尊瞿曇。
靅	芳味切。雲皃。
䨺	徒罪切。
𩅾	徒敢、徒紺二切。
風	甫融切。風以動萬物也。風者，萌也。以養物成功也。散也。告也。聲也。
凬	古文風。
飌	古文風。
𠙈	古文風。
𩘁	力章切。北風也。又力讓切。亦作𩗬。
飄	婢遥切。旋風也。又孚遥切。
飊	俾遥切。暴風也。
颮	同飊。
颯	思合切。颯颯，風。
𩘷	力周切。髙風皃。
䬟	力周切。風行聲。
䬍	呼沒切。疾風皃。
𩗛	同䬍。
𩙤	古文。同䬍。
䬑	于貴切。大風也。
颺	弋章、弋尚二切。風飛。
䫻	于筆切。大風也。
䬆	力吉切。䬆䬆，暴風。又力志切。
颲	力哲切。惡風也。
䬅	力計切。急風。
𩖬	父娛切。風自上下爲之𩖬颻也。
颻	餘招切。飄颻。
𩘹	思六切。
䬂	呼出切。風也。
颼	所流切。颼颼，風聲。
颾	同颼。
飉	力幺切。風皃。
𩗯	於回切。風低皃。
𩘍	尹轉切。小風皃。
𩙁	胡盲切。暴風也。
䬝	同𩙁。
䬌	匹周切。䬌𩙒，風吹皃。
𩙒	匹召切。䬌𩙒。
颸	楚飢切。風也。
䬞	丈流切。
䫾	怖結切。小風也。
𩘽	竹庚切。
䫸	丑交切。䫸䬘，吹皃。
䬘	呼交切。䫸䬘。
𩘅	古諧切。疾風也。
𩖼	甫勿切。風也。
飁	似立切。風也。
颰	蒲活切。又甫月切。疾風。
颬	呼加切。
𩖛	蒲公切。
飋	所乙切。秋風。
䬀	於柳切。風聲。
飍	香幽切。驚走皃。
颵	所交切。風聲。
𩙎	奴多切。古文儺。
𩙚	蘇彫切。北風也。
颴	似縁切。風轉。
飀	力尤切。颼飀，風。
𩗋	扶巖切。古文帆。
𩗕	巨尤切。小風也。
𩙛	呼肱切。風皃。
𩖥	楚交切。
䫹	戶工切。風聲。
𩘎	戶冬切。風聲。
𩗄	香公切。又香幽切。風聲。
𩗑	羊脂切。
𩘑	於京切。
颹	于歸切。又于委切。
𩖰	寺林切。姓也。
𩖦	古藍切。風。
𩗫	步迷切。風。
䫺	戶萌切。大風也。
𩘺	杜回切。風皃。
𩘭	息流切。風。
𩘇	呼觥切。風聲。
䬋	魯登切。大風也。
𩘜	徒郎切。
𩖵	力丁切。寒風。
𩘒	思兖切。又祖縁切。
𩘥	苦海切。南風也。亦作凱。
颽	同𩘥。
𩗔	奴罪切。風動。
㶡	呼果切。又徒泰切。
䬈	徒會切。
䬏	裴負切。
𩗪	職救切。風皃。
𩖺	戶紺切。
𩗜	於貴切。又於歸切。
䬕	可降切。又可講切。
𩘟	力質切。風。
𩘻	余律切。急風。
𩘰	思六切。風吼。
䬛	賔栗切。風吼也。
𠘼	祛律切。風也。
𩖷	同𠘼。又呼聿切。
𩘆	冰力切。風也。
𩗓	蒲沒切。
䫼	呼決切。
䬉	呼獲切。熱風。
䬎	古獲切。䬎䬉，赤氣，熱風之怪。
𩖶	呼劣切。小風皃。
𩗮	楚持切。𩘁風也。
𩖨	許勿切。
气	去乙切。求也。《說文》去旣切。以爲雲氣字。
氣	去旣切。𠋫也。息也。六氣謂隂陽風雨晦明也。又年有二十四氣。
氛	孚云切。氣也。祥也。先見也。或爲雰。又夫云切。
𣱦	俗氛。
氲	於云切。氛氲，祥氣。
氤	於人切。氤氲，元氣。
㡮	巨迄切。危也。切磨也。
𣅠	去旣切。古氣字。
鬼	居尾切。天曰神，地曰祇，人曰鬼，鬼之言歸也。又慧也。
𩲡	古文鬼。
䰡	丑利切。魑鬽之類也。厲鬼也。亦作𣧞。
魂	胡昆切。陽游氣也。人始生化曰魂。亦作䰟。
魄	普格切。人之精爽也。《說文》曰：隂神也。又普各切。亦作𩲸。
魖	許居切。秏鬼也。
魃	步末切。旱神也。
鬾	渠猗、渠寄二切。小兒鬼。又鬼服。
鬽	莫覬切。老精物也。
䰨	同鬽。
魅	同鬽。
𢑘	古文鬽。
𠃁	籀文鬽。
䰧	灰乎切。鬼皃。
𩴆	居依切。鬼俗也。吳人鬼，越人𩴆。亦作禨。
䰰	汝瑜切。䰰䰰，鬼聲。
𩲏	呼罵切。鬼變也。
𩴓	乃多切。驚敺疫癘之鬼也。又見鬼驚也。
䰯	牛兾切。懼也。
𩴱	必人、扶人二切。鬼皃。
魋	杜回切。如小熊也。
魍	亡兩切。魍魉，水神，如三歳小兒，赤黑色。
魎	音兩，魍魉。
𩵀	力丁切。神名。
魊	乎北切。短狐，狀如龜，含沙噀人。
䰫	士交切。剽輕爲害之鬼也。疾也。
魏	魚貴切。象魏闕也。大名也。髙也。
魗	視由、齒由二切。惡也。
𩲐	眉祕切。又無弗切。
𩲍	魚丘切。鬼也。
魑	丑知切。鬼也。
𩴲	武稜切。鬼也。
䰤	德洪切。鬼殺人。
鬿	巨希切。星名。
䰠	始人切。山神也。
𩲨	即委切。鬼名。
魔	莫何切。魔鬼也。
魁	口回切。師也。又北斗名。
𩳌	五姑切。
魒	匹姚切。星。
𩲋	火郎切。鬼。
𩲌	扶方切。星名。
𩴞	于嬀切。
𩲩	力丁切。
𩲢	皮彼切。鬼衣服。
䰦	匹米切。
𩲧	去拱切。地名。
𩴡	古悟切。
䰢	胡硬切。鬼。
𩲥	丑吏切。癘鬼。
𩴠	力刃切。鬼名。
𩳔	五孝切。醜皃。
𩴳	初八切。羅𩴳國。
𩳒	桑目切。鬼。
𩴺	徒歷切。醜。
𩲻	五交切。
𩴢	巨聿切。無頭鬼。
𩳥	陟目切。醜頭。
𩲾	于目切。皃。
𩳶	士甲切。醜。
𩲁	詞惜切。又之石切。
𩴮	羊益切。鬼使也。
𩳎	縛尤切。星名。
魙	側減切。
𩵄	呼官切。星名。
魓	音畢。
䰩	尺者切。醜䰩，惡也。
醜	昌九切。可惡也。
𩳐	音甫，星名。
甶	甫勿切。鬼頭也。
畏	於貴切。驚也。忌也。懼也。難也。惡也。
𤰲	古文畏。
禺	牛具切。獸，似獼猴也，目赤尾長。又母猴屬也。
白	步陌切。西方色也。明也。告語也。白屋，茅屋也。
𦣺	古文白。
皢	火了切。明也。日白也。
皎	公鳥切。月白也。亦皦也。
皙	先的切。白色也。
皤	布何、步何二切。素也。老人白也。皤皤，衆良士也。
㿥	乎殼切。㿥㿥，白也。鳥白也。又乎沃切。
皚	牛哀切。霜雪白皚皚也。亦作溰。
皅	普加切。草華之白也。
𡭴	去逆切。壁際見白也。
皦	公鳥切。白也。又珠玉白皃。亦與皎同。
皭	在爵、子𥬇二切。淨皃也。色皭皭白也。
皔	何但切。晘晘，白也。
皏	普幸切。皏㿣，白也。又淺薄色也。
㿣	呼曷切。皏㿣也。
皪	來的切。玓皪，明珠也。
皉	且禮切。色鮮絜也。或作玼。
皠	且罪切。髙峻皃。
皁	才老切。色黑也。
皂	同皁。
的	丁激切。逺也。明見也。射質也。
㿧	直流切。父沒名。
皛	胡了切。又胡灼切。明也。顯也。
皖	華板切。
皫	孚沼切。白色。
㿟	傍伯切。白色。又古了切。
蘤	爲委切。華也。
𤾛	毗照切。白色。
皧	烏代切。淨也。
皜	胡老切。
皡	同皜。
皓	同皜。
𤾠	丁歷切。白。
𤽐	普白切。
𤾝	傍伯切。
皗	直流切。
㿤	昌尹切。白。
𤾢	多肯切。白。
皣	于輒切。
皟	側革切。
𩑻	扶力切。
𤽼	力各切。白。
㿩	他朗切。明也。或作曭。
日	如逸切。陽之精也。《廣雅》云：朱明，曜靈，東君，並日名。日，實也。君象也。羲和日御也。
旻	眉巾切。秋天也。仁覆愍下謂之旻天。
時	市之切。春夏秋冬四時也。
旹	古文時。
早	子老切。晨也。
昒	亡屈切。旦明也。
曙	市據切。東方明也。
昧	莫潰切。冥也。昧𠁊，旦也。
晣	之逝切。明也。
晢	同晣。
㫼	同晣。
曉	火了切。《說文》：明也，又曙也，知也，慧也。
昭	之遥切。明也。光也。見也。又市遥切，昭𥡆也。
晤	五故切。欲明也。
晃	乎廣切。光也。
晄	同晃。
曠	苦浪切。廣逺也。空也。
旭	呼玉切。日始出昕旦之時。
㬜	子刃切。進也。
晉	同㬜。
昏	呼昆切。《說文》曰：日冥也。
昬	同昏。
晵	康禮切。雨而晝晴也。
暘	弋章切。明也。日乾物也。
昫	欣句、許宇二切。暖也。亦煦同。
晛	奴見切。日氣。又戶顯切，明也。
㬗	同晛。又燠也。
晏	於諫切。晚也。天淸也。
㬫	於見切。日出也。
景	箕影切。光也。照也。
晧	戶老切。日出也。明也。
暭	何老切。太皡，蒼精之君，伏羲氏也。又明也，旰也。
曄	爲輒切。曄曄，震電皃。
曅	《說文》曄。
暉	呼韋切。光也。或煇字。
旰	古旦切。晚也。
暆	余支切。暆暆，日行也。又縣名。
𠷳	居美切。以表度日也。
𣅳	壯力切。日昳也。
昃	同𣅳。
晚	莫逺切。後也。暮也。
曫	力完切。日昏時。
晻	於感切。不明也。
暗	於紺切。不明也。日無光也。
曀	於計切。隂而風。
晦	呼潰切。昧也。
𣉘	奴代切。日無光也。
旱	何但切。不雨也。
㫐	於了切。望逺也。或作杳、䆞。
昴	莫絞切。星名。
曏	許兩切。不久也。少時也。
曩	奴朗切。久也。
昨	才各切。一宵也。
昪	皮彦切。喜樂皃。
暇	何嫁切。閑暇也。
昄	步板切。大也。善也。
暫	才濫切。不久也。或作蹔。
昱	由鞠切。日明也。
昌	尺羊切。美言也。當也。盛也。明也。
𣅊	籀文昌。
暀	于況切。美也。
㫱	女版切。温溼也。赤也。
暑	式與切。熱也。
暍	於歇切。中熱也。温也。
㬮	奴旦切。又奴達切。温也。安也。
𣊡	呼殄切。微妙也。今作㬎。
㬥	步卜切。曬也。晞也。又蒲報切。
暴	同㬥。
𣋴	古文㬥。
曝	俗，㬥。
映	於敬切。明也。又於朗切。映㬒，不明也。
晞	許衣切。明不明之際也。燥也。暴也。或作烯。
昔	思亦切。往也，久也，昨也。
㫺	《說文》昔。
𣊓	思列切。侍也。或作媟。
暱	女栗切。親近也。
昵	同暱。
㫘	亡乙切。不見也。或作㸓。
晐	古才切。備也。咸也。兼也。
昆	古魂切。昆者，同也。并也。兄弟也。咸也。
晜	音昆。兄也。與昆同。亦作𥊽。
暖	奴短切。温也。
普	丕古切。包也。徧也。
曈	徒東切。曈曈，日欲明皃。
曨	力東切。曈曨。
晫	都角切。明盛皃。
暏	丁古切。旦明也。
暠	古老切。白也。
暟	口亥切。美也。照也。
昈	乎古切。文彩也。
昂	五郎切。我也，君之德也。
曒	公了切。明也。
暞	同曒。
𣋲	力涉切。日欲入也。
暮	謨故切。日入也。
晲	牛禮切。日跌也。
𣅸	同晲。
曭	他朗切。不明也。
暲	之羊切。明也。與章同。
暵	呼但切。熱氣也。
㬒	莫朗切。日無光。
𣉪	呼晃切。旱熱也。
暒	似盈切。雨止也。精明也。無雲也。
晴	同暒。
曤	呼郭切。明也。
晥	乎綰切。明星也。
昝	子感切。人姓也。
昲	孚未切。乾物也。
暅	古鄧切。乾燥也。
暳	呼惠切。衆星皃。
暡	於孔切。暡曚，天氣不明也。
暈	有慍切。日月旁氣也。
晊	之日切。大也。
曖	於代切。晻曖，暗皃。
曜	余照切。照也。亦作燿。
暿	許巳切。盛皃也。多熱也。
暶	似縁切。美皃。
昋	古惠、古迥二切。見也。亦作炅。
㫓	去旣切。古氣字。
𣆺	思遥切。古宵字。
星	先丁切。列宿也。古爲曐。
𣅆	巨基切。古文期。
𠔸	古文期。
𣆼	丁宗切。古文冬。
𣅈	同𣆼。
曆	力的切。象星辰，分節序四時之逆從也。數也。本作歷。古文作厤。
𢍷	古文曆。
㬤	丘立切。欲乾也。
𣌍	女涉切。小煗也。
晟	是政切。明也。
暾	他昆切。日欲出。
旽	同暾。
晈	公鳥切。明也。
昧	莫蓋切。明也。又斗柄。
昊	胡老切。昊昊，元氣廣大也。
昉	甫往切。明也。適也。
春	尺均切。蠢也。萬物蠢動而出也。
萅	《說文》春。
曛	許云切。黃昬時。
晡	布胡切。申時也。
曃	陀愛切。曖曃，不明皃。
暕	古限切。明也。
昢	滂佩切。向晴也。
昚	市刃切。古文愼。
昺	碑景切。明也。亦作昞。
曇	徒含切。曇曇，黒雲皃。
昇	式陵切。或𦫵字。
晁	除喬切。晁陽，縣名。
㫝	都黎切。日。
㫵	府微切。日色。
晭	織由切。日光也。
𣆲	七林切。日光也。
㫷	居其切。後也。
旲	徒來切。日光。又於景切。
𣆵	附夫切。
昐	府文切。日光。
曦	許宜切。日色也。
𣇦	直韋切。地名。
㫙	附夫切。日。
𣆘	色滓切。明。
晅	許逺切。又古鄧切。明也。
㫜	徒旦切。
暛	思可切。明朗也。
暊	孚武切。又思主切。明。
𣇫	五果切。明。
𣆳	古杏切。日髙也。
㫰	力黨切。明。
昑	丘錦切。明也。
𣋣	來甘切。
曮	魚儉切。日行。
煚	久永切。日光也。
㬊	胡管切。明也。
杲	古老切。日出也。
㬙	于鬼切。日光也。
暐	同㬙。
晼	於阮切。
曘	奴侯切。又日朱切。日色。
昀	羊倫切。日光也。
暌	去圭切。達也。
曥	力魚切。
𣉚	與章切。又子郎切。焦。
暄	許圓切。春晚也。
旼	莫貧切。和也。
𣉮	必民切。古文也。
暋	彌賔切。又眉殞切。強也。
㫟	以專切。日行也。
旫	他調切。
暚	余招切。日光也。
晗	胡南切。欲明也。
焸	於京切。明。
曚	莫紅切。曚曨也。又亡孔切。時也。
暰	七恭切。電光。
𣅟	丁含切。
㬉	奴卵切。温也。亦作煗。
暖	同㬉。
暪	莫本切。暗。
𣋳	匹表切。
旿	吾古切。明也。
晪	他典切。明也。
昫	香羽切。又香句切。日光也。
昶	丑兩切。明久。
㫥	匹頂切。
㫒	俱冬切。扶。
㫛	呼誑切。暘明。
𣅷	許詠切。日中風。
𣆔	職救切。光。
曕	以贍切。曬也。
𣆕	許驗切。又許嚴切。妨。
㫹	所御切。
昪	皮變切。明也。
昛	其女切。暗。
㫲	防晦切。又蒲沒切。
暣	乞義切。日。
𣋞	烏蓋切。日色也。
晬	子對切。周年也。
晙	子峻切。早也。
𣆙	各汗切。半乾也。
昁	布蓋切。
㬇	胡貫切。古國名。
曞	力制切。又力達切。日甚也。
𣇩	烏訝切。姓。
㬓	匹妙切。置風日中令乾。
暓	莫候切。亂明。
昮	才用切。功人也。
旺	王放切。日暈。
𣋋	以證切。
暝	亡定切。夜也。
曔	巨命切。明也。
㝵	五愛切。
㬭	子肖切。
昧	莫割切。星名。
昳	徒結切。日𣅔。
昷	於沒切。
𣅚	奴骨切。
㫽	力玉切。日暗。
惖	呼骨切。明。
𣅡	古穴切。
𣆗	楚洽切。日照水。
昅	其劫切。乾。
昕	許斤切。旦明也。
旵	丑減切。日光照也。
曬	所賣切。暴乾物也。亦作䵘。
旦	多爛切。早也。朝也。曉也。《詩》曰：信誓旦旦。
曁	其器切。與也。至也。武也。《爾雅》曰：曁，不及也。
䢅	是人切。早也。明也。昧𠁊也。
晨	同䢅。
䢉	奴冬切。耕夫也。厚也。
農	同䢉。
𦦥	古文農。
辳	古文農。
𨑋	古文農。
倝	公旦切。日光出倝倝也。用也。
乾	奇焉切。健也。天也。君也。又居寒切。燥也。
𦩻	知驕切。早也。旦也。又除驕切。
朝	同𦩻。
幹	柯旦切。體也。強也。
𣁖	各汗切。
晶	子丁切。精光也。
曐	先丁切。萬物之精也。列宿也。亦作星。
曑	所今切。或作參。
曡	徒頰切。古理官也。亦作疊。
曟	市人切。宿也。亦作辰。
月	魚厥切。太隂之精也。夜見光謂之月。月御謂之望舒。
朔	所角切。月一日也。北方也。
朗	力儻切。明也。亦作㫰。
脼	古文朗。
朏	芳尾、普乃、普骨三切。《說文》云：月未盛之明。
朓	敕了切。疾皃。又晦而月見西方也。
霸	普白切。《尚書》云：哉生霸。今作魄。又布駕切。霸王也。
𧟶	同霸。俗。
𣍸	古文霸。
朒	女六切。縮朒，不寬伸之皃。《說文》曰：月見東方謂之縮朒。
𣎓	徐兖切。短也。便𣎓，小皃。
期	巨基切。會也。當也。要也。時也。契約也。
𣅆	古文期。
朦	莫公切。朦朧也。
朧	魯紅切。
朎	魯丁切。朎朧。
腄	胡求切。縣名，在東萊。又直瑞切。
臘	盧盍切。臘蜡。
臈	同臘。俗。
㬿	他郭切。月光。
朠	於京切。月色也。
𣎟	寺林切。姓也。
𦜷	古鄧切。月去也。
朊	虞逺切。
䏙	直逺切。
有	于久切。不無也。果也。得也。取也。質也。宷也。
戫	於六切。文章也。亦作彧。
龓	力公切。馬龓頭。
明	靡兵切。察也。淸也。審也。發也。
朙	古文明。
盟	靡京、眉景二切。諸侯莅牲曰盟。又音孟，盟津也。
囧	俱永切。大明也。彰也。
𥂗	同囧。
𥁰	靡京切。與盟同。
冥	莫庭、莫定二切。窈也。夜也。草深也。《爾雅》曰：冥，幼也。郭璞曰：幼稚者，冥昧也。
鼆	亡耿切。杜預曰：魯邑。又冥也。又亡庚切。
夕	辭積切。暮也。邪也。亦作穸。
夜	余柘切。《傳》曰：夜暮也。君子有四時，朝以聽政，晝以訪問，夕以脩令，夜以安身。然則夕之夜猶盡也。《說文》曰：夜，舎也。天下休舎也。
𡖶	亡客切。寂也。
夢	莫忠切。夢夢，亂也。不明也。又莫貢切。今以爲㝱想字。
夗	於逺切。《說文》云：轉卧也。
夝	疾盈切。《說文》曰：雨而夜除星見也。又作晴。
夤	弋人切。進也。大也。又惕也。
𡖷	籀文夤。
夙	思六切。早也。旦也。敬也。古作𠉦、𠈇。
𡖊	《說文》夙。
外	午會切。《說文》云：表也。逺也。
𡖄	古文外。
多	旦何切。衆也。重也。大有也。
𡖇	古文多。
㚌	胡果切。楚人謂多也。
𡌪	古懷切。大也。
𥟿	於果切。多也。
㗬	丑加切。《說文》云：厚脣皃。又緩皃也。
𨑊	奴孔切。郺𨑊，盛多皃。
郺	於孔切。大多也。或作勜。
㷇	苦回切。大也。
㚊	口才切。多也。大也。亦作奒。
㚉	公戶切。多債利也。
夡	丘一切。多也。
𨐔	所陳切。姓也。又多也。或作莘、騂、𦐹、兟、甡。
𡖔	奴多切。多也。
夠	苦侯切。多也。
𡖓	丁含切。多也。
𡦄	扶留切。多也。
㩼	章移、之豉二切。多也。
㚋	丁幺切。多也。大也。亦作奝。
𦍹	余章切。多也。亦作洋。
𡖞	昌占切。𡖞𡖝，多也。
𡖝	女鹽切。
𡖒	音匀。茵𡖒。
𡗆	力口切。多也。
卶	尺䜴切。大有慶也。
㚍	口罪切。多也。
小	思悄切。物之微也。細也。
少	尸沼切。不多也。又始曜切。幼也。
尐	子列切。小也。少也。
尖	子廉切。銳也。
𡮑	乃口切。小皃。
㝻	其靳切。對也。或作僅、廑。
幺	於條切。幼也。郭璞云：後生也。
幼	伊謬切。稚也。少也。
麼	亡可切。小麼也。又亡波切。
𢇌	思此、七紫二切。亦作𠈈。小皃。
盭	力計切。背也。《說文》云：弻戾也。亦作戾。
𢆷	乙肖切。急戾也。𢆷尪，小皃也。
㡫	乙例切。《說文》云：不成，遂急戾也。
𢆶	伊虯切。微也。
幽	伊虯切。不明也。深逺也。微也。古作𤄘。
幾	居衣切。動之微也。吉凶之先見也。期也。時也。危也。尚也。又居扆切。幾，多也。又巨衣切。
𢇓	巨乙切。《埤蒼》云：𢇓，𧰙也。𧰙音畿。
玄	胡淵切。幽逺也。妙也。又黑色。
𢆯	古文玄。
兹	子貍切。濁也。黑也。或作𪑿、滋。
玈	來乎切。黑也。或作黸。
玅	彌詔切。今作妙。精也。
丏	亡殄切。不見也。賓麪字從此。
大	達賴切。《易》曰：大哉乾元，萬物資始。《老子》曰：道大、天大、地大、王亦大。
𡗷	公胡切。大也。
夾	古洽切。近西廂也。又古協切。
夸	苦華切。奢也。或作姱。
奄	倚檢切。大也。覆也。大有餘也。息也。
𡘍	禹安、禹晚二切。奢𡘍也。大口也。
𡚓	許活切。空也。大目也。
奅	普教切。大也。
𢧤	雉慄切。《說文》云：大也。
夽	魚吻切。大也。
𡘐	火計切。奢盛皃。《埤蒼》云：肥大也。
契	口計切。劵也。大約也。又口結切。
奃	丁計、丁奚二切。大也。
𡗦	飢薤切。大也。
𡘌	猜紫切。直大也。《說文》火介切。瞋大聲也。
𡘉	分勿切。又扶勿切。大也。
𡗻	同𡘉。
𡗥	視均切。《說文》云：大也。
㚠	火幺、口幺二切。長大皃。
夷	弋脂切。明也。平也。敬也。滅也。易也。蠻夷也。或𡰥字。
奓	竹加切。下大也。又舒邪切。
𡗹	匹萬切。上大也。
㚗	才邪切。㚗㚗，大口也。
奜	孚鬼切。大也。
𡘴	方結切。大也。亦☀字。
奒	口才切。大皃。
奝	丁幺切。大也。多也。
𡚠	九縳切。健皃。
𠖉	古文軍字。
䯨	口交切。擊也。今作敲。
㚜	麾域切。方也。大也。
𡗸	仕下切。夸𡗸，自大。
太	他大切。甚也。
𡙷	乙獻切。大皃。
奕	弋石切。奕奕，大也。美容也。行也。
奘	昨朗切。大也。盛也。
㚖	公老切。又昌石切。大白澤也。古文以爲澤字。
奚	下雞切。大腹也。
奰	皮祕切。不醉而怒也。壯也。迫也。
耎	而兖切。又作仄。柔也。
奫	猗筠切。水皃。《吳都賦》曰：泓澄奫潫。潫，於拳切。
⿵大可	巨宜切。今作奇。
尖	子廉切。小細也。
𡗞	音奚。獸跡。
𥈜	舉朱切。邪視皃。
奩	力鹽切。香奩也。
𡙛	音玆。不正。
𩇩	蒲罪切。大也。
奆	求阮切。
𡘷	他皓切。長也。
𡙬	多又切。
奦	音務。大也。
奈	奴太切。正作柰。
𡙭	子隨切。
奪	徒活切。《左傳》曰：一與一奪。
𡙜	同奪。
奢	式邪切。侈也。泰也。張也。亦作奓。
奲	丁可、充者二切。大寛也。
火	呼果切。𤈦也。燧人造火於前，黃帝爲食於後也。火者，化也，隨也。陽氣用事，萬物變隨也。
炟	丁達切。爆也。
𤈦	麾詭切。火也。烈火也。
𤌋	同𤈦。
燬	同𤈦。
燹	先踐切。野火也。
焌	子閏、子寸、倉聿三切。然火也。
𤑔	而悅切。燒也。
𤋲	同𤑔。
燒	尸遥切。𤑔也。燔也。
炪	丑出、許出二切。火光也。鬱也。
𤊽	力弔切。祡𤊽，祭天也。
烈	力折切。火猛也。熱也。威也。業也。餘也。
然	如旋切。燒也。許也。如是也。譍言也。
燃	俗爲燒然字。
燔	扶藩切。燒也。
熚	卑出切。火聲也。㷸炥，火皃。
𤉨	甫勿切。火盛皃。
𤒓	《說文》𤉨。
熯	而善切。火盛乾。
烝	之承切。火氣上行也。進也。冬祭也。媱也。又之孕切。
炥	扶勿切。火皃。
熮	力酒切。火皃。又燒也。爛也。
𨴙	力振切。火皃。
㷳	五旦切。火也。
熇	許酷切。熾也。燒也。
熲	古迥、苦迥二切。火光也。或作耿。
炯	公迥、戶頂二切。炯炯，明察也。光也。
爚	弋灼、式灼二切。光也。電光也。
熛	必堯切。火飛也。
烄	公巧切。交木然之，以燎祡天也。
𤐳	同烄。
𤉧	同烄。
㶣	徒甘切。燎也。小熱也。
炭	他旦切。燒木也。灺也。火也。
㷢	俎下切。又才和切。束炭也。
炦	步結切。氣上也。又步葛切。
燋	子藥、子消二切。炬火也。所以然火也。
灰	呼回切。死火也。
炱	大來切。炱煤，煙塵也。
煤	莫杯切。炱煤。
煨	烏回切。盆中火爊也。
熄	相力切。畜火滅也。
烓	口迴、烏圭二切。煁也。
煁	市林切。竈也。
烘	許公切。燒燎也。
燀	尺善切。炊也。
齌	子奚、才悌二切。炊釡。
炊	尺垂切。爨也。
烰	音浮。烰烰，火氣盛也。
𤎰	在陵、子棱二切。置魚筒中炙。
熷	同𤎰。
熹	許疑切。熱也。烝也。炙也。熾也。亦作熈、暿。
熺	同熹。
煕	火疑切。光也。廣也。燥也。
𤇯	於根切。炮炙也。以微火温肉也。
煾	同𤇯。
煎	子連切。火乾也。火去汁也。
熬	五髙切。煎也。
炮	白交切。炙肉也。
炰	同炮。
煏	皮逼切。火乾也。
㷶	同煏。
𤓞	籀文煏。
爆	步角、布角二切。爆，落也。灼也。熱也。又北教切。
煬	余尚切。炙也。對火也。熱也。
𤌍	胡沃切。灼也。
㸏	明皮切。爛熟也。
爤	郎旰切。熟也。
燗	同爤。
㷉	於貴切。申帛也。按也。又紆物切。
熨	同㷉。
𪚰	子姚切。灼龜，不兆也。
𤒅	同𪚰。
灸	居又、居有二切。灼也。𤑔也。
灼	之藥切。灼灼，花盛皃。又熱也。明也。
煉	力見切。治金也。今亦作鍊。
㷓	靑公、子孔二切。然麻烝也。煴也。
燭	之欲切。照也。
灺	囚者切。燭㶳也。
㶳	才進切。火餘木也。灺也。薪也。
燼	同㶳。
焠	靑對切。堅刀刃也。火入水也。𤌢也。
煣	而九切。以火屈木曲。
熑	力兼切。絶也。
㷮	子刀切。焦也。燒也。
焚	父云切。燒也。
燌	同焚。
炃	同焚。
𤈥	都狄切。望見火。
燎	力弔切。火在門外曰燭，於内曰庭燎。國之大事，樹以照衆也。又放火也。
𤐫	匹姚切。火飛也。
𤊆	同𤐫。今亦作票。
𤓪	子姚切。火燒黑也。又炙也。
焦	同𤓪。
灾	子來切。天火也。害也。又作𡿧。
烖	同灾。
災	籀文灾。
𤆎	古文灾。
煙	於賢切。火氣也。
烟	同煙。又音因。
𤎟	籀文煙。
焆	於決切。火光也。
燂	似廉、似林二切。灰爛也。火熱也。
燖	同燂。
煴	於文切。烟煴也。氣也。煗也。
焞	徒門切。焞焞，無光曜也。又他雷切。焞焞，盛皃。又他門切。
煦	吁句切。烝也。恩也。赤色也。温也。潤也。熱也。亦作昫。
炳	彼皿切。明著也。亦作昺。
焯	之藥切。明也。
煒	于匪切。明也。亦盛皃。
照	之曜切。明也。
炤	同照。
㶴	充爾切。盛也。
煜	余六切。火焰也。又盛皃。
焴	同煜。
熠	以立切。盛光也。
燿	弋照切。光也。與曜同。
煇	許歸切。燿光也。
炫	胡絢切。燿光也。
㷸	爲輒切。盛也。或作畢。
𤍞	爲輒切。火光皃。
灮	古黃切。灮榮也。今作光。
炗	古文灮。
爓	與廉切。火焰也。
煌	乎光切。光明也。
熿	同煌。
焜	胡本切。煌也。光也。
熱	如折切。温也。
煗	乃管切。温也。
煖	火園切。温也。亦同煗。
熾	尺示切。盛也。
𤎷	古文熾。
炕	口盎切。乾極也。炙也。
燠	於六切。煖也。熱也。
𤈯	同燠。
炔	古惠切。煙出皃。
炅	同炔。又古迥切。
燥	先道切。乾燥也。
燺	口老切。燥也。
焅	苦告切。旱氣也。
熭	才銳切。曝乾也。
烕	許恱切。滅也。
燾	徒到切。覆照也。
爟	古亂切。舉火也。
烜	況逺切。火盛皃。
㷭	孚逢切。㷭燧，候表，邊有警急則舉之。
爝	子藥切。炬火也。
燧	似醉切。以取火於日。亦作鐆。
㸂	同燧。
𤓫	同燧。
熂	許氣切。燎除旁草也。
㷄	呼隗切。楚人呼火爲㷄也。
㷅	初絞切。火乾也。
𤌉	同㷅。
炒	同㷅。
煓	他丸切。火熾也。
熸	子廉切。火滅也。
焮	許勤、許靳二切。炙也。
炘	同焮。又熱也。
煆	許嫁切。熱也。乾也。
炖	徒昆切。風與火也。赤色也。
爊	於刀切。温也。
㸊	力達切。毒也。
㷰	丑知切。火焱也。
煟	于貴切。光皃。
煽	尸戰切。熾也。
㷆	扶久切。熾也。
焲	余石切。火光也。
烳	怖古切。火皃。又把火行也。
燷	力感切。黃色也。
烔	徒東切。熱皃。
㸎	女涉切。煗也。或作𣌍。
㶧	乃困切。熱也。
炵	他冬切。火焱也。
焪	丘仲切。盡也。乾也。
烴	古頂切。温也。
燫	力兼切。燫熪，火不絶。
熪	以支切。燫熪。
𤑿	力善切。小然也。
爡	丑伐切。爡爡，燒起也。
焥	於活切。又於伐切。爡焥也。
爌	苦謗切。光明。亦作曠。
炴	乙井、乙丈二切。火光也。
㶵	而甚切。亦餁字。
煝	亡利切。焃也。
焃	許赤切。光也。又呼麥切。
炬	其吕切。火炬。亦作苣。
炁	去旣切。古氣字。
焷	毗支切。缹也。
爁	力蹔切。火焱行。
灹	竹亞切。火焱也。
烯	欣衣切。亦晞字。
㸅	子曰切。又子力切。火熟也。灺也。
烼	許勿切。煴也。烼炢，火煨。
炢	丈出切。烼也。
爩	於勿切。煙出也。
烗	口戒切。熾也。
燩	口角切。火乾物。
燍	思移切。焦氣也。
燏	餘律切。光皃。
㶼	烏來切。炫也。熱也。
烠	戶灰切。光色。
煑	之與切。亦作𤑨。
炈	唯辟切。陶竈囪。
㷎	於歇切。中熱也。
烑	弋招切。光也。
煠	弋涉切。又丑涉切。爚也。
灱	許交切。乾也。暴也。熱也。
焇	思遥切。乾也。亦作銷。
炶	胡甘切。火上行皃。亦作煔。
焄	詡云切。火上出也。亦作𤋱。
焟	思亦切。乾也。亦𣈏同。
燈	都騰切。燈火也。
𦓒	如之切。煑熟也。亦作胹。
熻	許及切。熱也。
煪	自留切。熮也。
𤋃	同煪。
㷷	子規切。亦作臇。
𤎱	同㷷。
燉	徒昆切。火盛皃。
爍	式灼切。灼爍。
煥	呼換切。明也。亦作奐。
爞	徒冬、直中二切。熏也。熱也。
缹	音缶。火熟也。
熟	市六切。爛也。
烋	火虯切。美也。福禄也。慶善也。又火交切。
𤇺	戶東切。𤇺，火也。
爖	魯紅切。
灴	戶公切。火盛。
煩	父袁切。干煩也。
𤇴	弋之切。然也。
爐	洛乎切。火爐也。
爈	力魚切。燒也。
烊	亦章切。炙也。
烐	職由切。火行。
熧	子從切。火行。
𤆾	弋支切。火燒皃。
熡	勒侯切。
煘	徒廉切。鉗。
㶯	力又切。
灯	的庭切。火。
炷	之戍切。燈炷也。
爙	如養切。火。
熩	呼古切。光也。
煄	之隴切。
𤆼	中吕切。燻。
烶	徒頂切。
㶡	呼果切。
熽	蘇弔切。火熾也。
炓	落嘯切。火光皃。
煈	非鳳切。
燇	子巽切。火。
𤋄	武遇切。
燐	力刃切。鬼火也。亦作粦。
炑	莫卜切。
㷬	慕各切。火。
𤊵	子悉切。
㷤	火各切。日出赤皃。亦作𧹲。
𤌷	虛計切。
爅	莫北切。火皃。
熼	與力切。火光。
爀	呼格切。火色也。
㶿	蒲没切。煙起皃。
𤋂	莫割切。不明也。
熆	胡臘切。
炠	胡甲切。
𤊿	丑涉切。
熦	咨略切。
勲	許云切。功勲也。
燘	呼回、莫賄二切。燘燘，爛也。
燆	去堯切。火行也。
㷿	火嚴切。火皃。
爔	許其切。火。
炣	口我切。
煃	去弭切。火皃。
㷃	丑水切。
㷂	署與切。
𤍓	署與切。
煍	子了切。又慈糾切。變色也。
熰	烏侯切。炮熰也。
焵	古浪切。刃也。
𤊻	孚詶切。火乾也。
炌	口介切。明火也。
𤐩	口蓋切。火也。
焝	火困切。火也。
烇	七選切。火皃。
焰	以贍切。光也。
𤒥	力焰切。火。
灷	主倦切。火種。
𤌍	戶沃切。灼也。
𤏿	亡結切。不明。
焀	火哭切。火皃。
煂	下革切。燒也。
炎	于詹切。熱也。焚也。《說文》曰：火光上也。
燄	弋贍切。火行皃。
𤊼	胡甘切。火行皃。
𤎭	力甚切。火皃。
𤎫	古文光字。
㷠	力仁切。又力振切。《說文》曰：鬼火也。兵死及牛馬血爲㷠。
燅	似廉切。温也。湯中瀹肉也。亦作𤏝。
欻	許勿切。暴起也。
煔	胡甘切。又天念切。火光也。
𤑓	以灼切。
焱	弋贍、呼昊二切。《說文》曰：火華也。
熒	胡坰切。燈之光也。熒熒猶灼灼也。亦熒陽縣。
燊	所臻切。炎盛和皃。
炙	之亦切。熱也。又之夜切。
𤐬	籀文炙。
㸋	父園切。熟肉。或作膰。
爒	力照切。炙也。
𤑗	同爒。
𤍙	似廉切。湯爚肉。
𤑃	乎濫切。肉也。亦作䐄。
爨	千亂切。竈也。齊謂之炊。
𤏷	籀文爨。
釁	許靳切。以血祭也。瑕𨻶也。動也。罪也。兆也。或作衅。
𦦧	巨容切。所以支曰鬲也。又方奉切。
囪	楚江切。《說文》曰：在牆曰牖，在屋曰囪。又千公切。通孔也。竈突也。
窗	同囪。
𡆧	古文囪。
怱	千公切。怱怱，多遽也。
忩	俗怱。
悤	古文怱。
黑	訶得切。韓康伯云：北方隂色。《說文》云：火所熏之色也。
黸	力胡切。齊人謂黑曰黸也。
䵣	多達切。白而黑也。《漢書》五原郡有莫䵣縣。
𪒹	之林切。《說文》曰：雖晳而黑也。古人名，𪒹，字子晳。又音緘。
黲	千敢切。淺靑黑色也。今謂物將敗時顔色黲黲也。
䵮	式羊切。赤黑色。
黤	烏敢、烏檻二切。靑黑色也。
黗	他孫切。黃濁色。
黝	於糾切。玄也。黑也。微靑色也。
黚	巨炎切。淺黃色。又黑也。又巨今切。
䵵	义刮切。黃黑而白也。一曰短皃。
𪑙	記林切。黃黑如金也。
𪑲	於勿、於月二切。黑有文也。
黦	同𪑲。
黔	巨炎切。黑色也。
䵤	干殄切。黑皴也。
黕	丁感、丁甚二切。黕㸃，垢濁。
黠	閑八切。慧也。堅也。黑也。
黨	丁朗切。《周禮》曰：五家爲比，五比爲閭，四閭爲族，五族爲黨。黨，五百家也。又朋黨也。助也。接也。
黷	徒卜切。數也。垢也。蒙也。黑也。
黵	丁敢切。大汚皃。又黑𪑪也。
黴	明飢切。面垢也。又黴敗也。又莫佩切。
𪒀	步安切。𪒀𡜜，下色皃。
黜	丑律切。退也。貶也。下也。去也。放也。絶也。
黱	徒載切。畫眉黑也。深靑也。
黛	同黱。
儵	他狄切。又大的、尸育二切。儵儵，禍毒也。靑黑繒也。急疾也。
𪑩	徒見切。亦作澱。垽也。
黟	郁咨切。黑木也。丹陽有黟縣。
黮	敕感、都甚二切。黭黚，不明淨也。
黭	於甘、於敢二切。果實黭黯也。深黑色也。
𪑝	爲逼切。羔裘之縫。亦𩋉字。
䵱	許極切。赤黑色也。
黥	巨京切。墨刑也。
䵞	同黥。
黓	余力切。《爾雅》：太歳在壬曰玄黓。又黑也。
䵨	莫江切。冥暗，故曰隂私也。
𪒄	亡狄切。草木䕺也。亦作覭。
𪒐	同𪒄。
𪑚	力該切。𪑚𪒴，大黑也。
𪒴	丁來切。黑也。
黰	之忍切。美髮也。
𪐘	於旣切。深黑也。
𪑪	亡姦切。畫車輪。
𪐤	于流切。亦肬字。
𪑾	如欲切。垢黑也。
𪑿	子辭切。黑也。
黧	力兮切。黑也。亦作黎。
𪑱	乙角切。刑也。或作剭。
𪒜	亡八切。黑也。
𪒠	於敢切。𪒠然，忘也。
黬	五咸切。釜底黑也。
黫	於顔、於仁二切。黑也。亦作𦎣。
䵴	余證切。面黑也。
𪑧	力頰切。竹裏黑。
䵬	丑合切。《晉書》有䵬伯。
黳	於兮切。小黑子。
𪑖	百昆切。黑𪑖也。
𪑰	博名切。又音屏。
𪑭	烏圭切。汙𪑭也。
𪑀	呼恢切。
𪒒	五凶切。黑穴也。
𪒭	巨今切。黃色也。
𪒿	大登切。黑皃。
𪒬	女容切。黑𪒬也。
𪐲	之刃切。黑也。
𪒫	居奄切。黑也。
䵟	各旱切。黑也。
𪐴	知柱切。點𪐴也。
點	丁簟切。檢點也。
黶	烏忝切。黑子也。
黯	烏減切。深黑也。
䵭	之夜切。黑也。
𪐧	常與切。黑也。
𪑕	火衮切。黑也。
䵳	於夬切。淺黑也。
𪒛	徒對切。黑雲行𪒛𪒛也。
𪒢	普木切。色暗也。
𪐙	同𪒢。
𪓊	紆弗切。黑皃。
𪒂	莫北切。黑也。
墨	亡北切。以松煙造。
黢	七戍切。黑也。
𪑯	吕位切。墨色。
𪒙	七活切。黑也。
𪑨	初八切。黑也。
𪑋	力活切。黑也。
黖	踈士、於己二切。不明。
赤	齒亦切。南方色也。朱色也。
𤆍	《說文》赤。
赨	徒冬、與弓二切。赤色。
𧹝	同赨。
𧹲	呼木切。日出赤。
赧	女版切。面慙赤也。俗作𧹞。
赮	下加切。東方赤色也。亦霞。
䞓	丑貞切。赤色也。
頳	同䞓。
𧹚	同䞓。
𧹳	古旦切。赤色也。
赭	之也切。赤土也。
赩	喜力切。赤白。又怒皃。
䞕	羊朱切。色落也。又作渝。
𧹭	呼域切。絳，似雀頭色。
赫	呼格切。赤皃。盛也。旱也。
䞔	無匪切。赤䞔也。
赥	許狄切。赤也。
亦	以石切。臂也。胳也。今作掖。此亦兩臂也。又《書》云：亦行有九德。
夾	胡頰切。《說文》曰：盜𥩈懷物也。亦持也。又音閃。
夨	壯力切。傾頭也。今並作側。
𡔢	公節切。《說文》曰：頭傾也。《蒼頡》云：仡仡也。
奊	胡結切。《說文》曰：頭衺骫奊態也。
𥸸	力結切。𥸸𨾎也。
吳	午胡切。《說文》曰：姓也。誤也。亦郡也。又大言也。
𡗾	古文吳。
𨾎	具眉切。顧也。古字謂左右視也。
𥏟	俾折切。今作㢼。弓戾也。
夭	倚苗切。少長也。舒和也。《說文》於矯切。屈也。又折也。
喬	巨嬌切。髙也。又喬木。《爾雅》云：如木楸曰喬。又居喬切。
𠂷	戶耿切。遇也。吉而免凶曰𠂷，故死謂之不𠂷，又天子所至也。御所親愛也。或作𡟡，今作幸。
𢍃	布昆切。走也。以罪走出他國曰𢍃。今作奔。
交	古肴切。共也。更也。合也。道也。或作詨。
𩏉	于非切。《說文》云：衺也。
絞	古卯切。絢絞，繩索也。切也。縊也。又乎交切。殺也。
𤕐	火干切。古盰字。
𤕚	許維切。恣也。或爲睢。
尢	烏光切。跛曲脛也。又僂也。短小也。俗作尣。
尪	同尢。
尳	乎没切。膝疾也。
㝿	布左切。蹇也。今爲跛。
㝾	子賀切。行不正。
㞁	余昭、弋照二切。行不正。
尲	佳咸、公炎二切。尲尬，行不正。
尬	公拜、公鎋二切。尲尬。
尥	平交、力弔二切。牛行後脛相交。
𡰄	達奚切。不能行，爲人所引。
𡰢	戶圭切。不能行，爲人所𡰖𡰢。
𡰖	都兮切。𡰖𡰢。
㝼	於于切。股㝼也。
𡰠	力臥、力爲二切。膝疾也。
尰	市腫切。足尰也。亦作𤺄。
𡰒	同尰。
㞇	烏潰切。㞇㞂，病痱。
㞂	他潰切。㞇㞂。
尯	丘僞切。㝿也。
㞆	飢蟻切。一足曰㞆也。今爲踦。
𡯴	丑孝切。蹇也。或作踔。
㞄	烏感切。蹇也。
𡯥	呼恢切。𡯥尵，馬病。
尵	徒隈切。馬病也。
𡯺	同尵。
𡯨	在果切。
𡯵	丘委切。
㞅	郎臥切。㞅，不正。
𡯳	步臥切。仆也。又步候切。
䝇	呼恢切。豬䝇地。
⿰谷尢	巨逆切。倦⿰谷尢。
𡯏	於干切。辛苦行不得皃。
尮	丁臥切。尮尢也。
壹	伊日切。專壹也。聚也。合也。皆也。誠也。
亄	倚秩、於旣二切。貪也。
懿	於兾切。美也。大也。專久而美也。
叀	職縁切。自是也。小謹也。擅也。獨也。業也。壹也。今作專。
𡴗	古文叀。
𠧡	古文叀。
𤴝	竹利切。跲也。仆也。礙不行也。或作躓。一本作疐。
惠	玄桂切。愛也。仁也。從也。慈也。恩也。賙之衣食曰惠。又作☀。
𢡘	古文惠。
丶	知柱切。㸃丶也。有所記而識之。
主	之乳切。家長也。典也。領也。君也。守也。天子之女曰公主也。
㕻	妨走、他豆二切。相與語，唾而不受也。
咅	同㕻。
卞	皮變切。法也。又縣名。
丹	多安切。朱色。
𠁿	古文丹。
㣋	古文丹。
雘	於縛切。《山海經》云：雞山，其下多丹雘。《說文》云：美丹也。
彤	徒冬切。丹飾也。赤色。
蚒	同彤。
𣪂	補姦切。古班字。賦也。
靑	千丁切。東方色，四時春爲靑陽。
𡷉	古文靑。
䨼	呼故切。靑屬。又靑䨼，山名。
靜	疾井切。審也。謀也。息也。
氏	承紙切。巴蜀謂山岸欲墮曰氏。崩聲也。又姓氏。
𨈐	居月切。木本也。今作厥。
氐	丁兮切。至也。本也。又丁禮切。
𣱐	於進切。又竹四切。仆也。
㲳	知栗、大結二切。觸也。
𣱓	乎孝切。《聲類》云：誤也。
山	所姦切。高大有石曰山。山，宣也，産也，散氣以生萬物也。
嶽	牛角切。五嶽也。王者巡守所至之山。
岳	同嶽。
𡷒	同岳。
𡶓	古文。出《說文》。
岱	徒載切。泰山也。
峱	奴刀切。山名。又犬也。
巙	同峱。
嶩	同巙。
㠀	丁了、多老二切。海中山，可居也。
嶧	余石切。山在魯國鄒縣。
嵎	牛俱切。山在吳越也。
嶷	魚其切。九嶷山，舜所葬，在零陵營道縣也。又魚力切。亦作㠜。
岷	武巾切。山名。江水所出。
㟭	同岷。
𣊽	同㟭。
㞦	居擬切。女㞦山。
崋	戶𤓰切。西嶽。又戶化切。
巀	才結切。山高陵也。又才葛切。
嶭	五結切。巀嶭也。
嵕	子公切。山名。
嵏	同嵕。
崞	音郭。山在鴈門。
崵	余章切。首崵山，在遼西。
岵	胡古切。山多草木。
屺	去几切。山無草木。
嶨	苦卓切。山多大盤石也。亦作礐。又音學。
嶅	午刀切。山多小石。亦作磝。
岨	七居切。石山戴土也。
岡	古郎切。山脊也。俗作崗。
岑	士今切。山小而高也。
崒	才律切。峯頭巉嵒也。
巒	力丸切。《楚辭》云：登石巒以遠望兮。
密	眉筆切。山形如堂。
𡶇	同密。
岫	似又切。山有巖穴。
嶘	士眼切。危高皃。
㟞	同嶘。
峻	思俊切。嶮峻也。
𡺿	同峻。
嶞	天果切。小山也。又徒果切。
崟	宜金切。高也。
崛	魚勿切。山短高皃。又特起也。
崇	士隆切。重也。尊也。衆也。積也。序立也。
崈	同崇。
㠑	才賄切。山皃。
𡷥	口沃切。山皃。
𡽃	他果切。山皃。
巁	力制切。巍也。
巖	午衫切。積石皃也。峯也。
嵒	宜咸切。山巖也。
𡼊	力罪切。𡼊㠑，山形。又力水切。
𡻭	同𡼊。
嵯	才何切。嵯峨，高皃。
峨	五何切。嵯峨。
𡷨	口耕切。石谷也。
崝	仕耕切。崝嶸，高峻皃。
崢	同上。
嶸	户萌切。崝嶸。
嵤	同嶸。
岊	子結、才結二切。高山皃。
岪	扶勿切。山皃。
嵍	亡刀切。丘也。或作堥。
岣	古后切。岣嶁，衡山也。
嶁	力后切。山頂。
嶃	仕咸切。山石高峻皃。或作𥕌。
峑	七全切。山巓。
嶚	力幺切。嶚𡻝，山高。
𡻝	士交切。嶚𡻝。
嶟	子昆切。山皃。
岬	古狎切。山旁也。亦作𥑐。
崆	口公、口江二切。山皃。
𡸦	仕力切。𡸦嶷也。
㟎	他罪切。山長也。
𡻮	乎古切。山廣皃。
㠐	巨苗切。峻也。形似橋。
𡻞	比吉切。南山道。
巇	許奇切。嶮巇，巓危也。
㠔	方賣切。阸㠔，山形。
𡸔	下圭切。姓也。
㠅	父六切。覆也。
𡺳	悲貧切。公劉邑。
峭	七肖切。嶮也。亦作陗。
㟚	巨支切。山名。古𨙸字。
岐	同㟚。
崤	户交切。晉要塞也。
峞	牛罪切。又牛回切。高皃。亦作嵬峗。
𡴲	五虧切。人在山上。今作危。
⿱几山	同𡴲。
㞺	才卜切。古族字。
崨	才接切。山皃。
𡥐	所几切。古使字。
𡼗	古刀切。𡼗㟉亭。
㟉	力刀切。𡼗㟉。
巋	丘追切。山小而衆。
崧	思融切。中岳也。
嵩	同崧。
崴	烏乖切。崴㠢，猶崔嵬，不平也。
㠢	户乖切。崴㠢。
嶓	布佐、布何二切。山名。
㠆	丁安切。㠆孤山。
岟	於兩切。山足也。
嵐	力含切。大風也。又岢嵐，山名。
崥	方爾切。峽崥，山足也。又步𠔃切。崥崹。
㟍	力唐切。冬至日所入峻㟍之山也。
岭	力丁切。岭巆，山深小皃。
巉	士衫切。巉巖，高危。
岌	魚及切。山高皃。
嶫	魚怯切。岌嶫。
崌	音居。山名。
崐	古魂切。崐崙，山名。
崘	力昆切。崐崘。
巘	魚偃切。《爾雅》曰：重巘隒，謂山形如累兩甑皃。
𡹮	衣廉、衣檢二切。《山海經》云：鳥鼠同穴山西南三百六十里曰𡹮嵫山。
崦	同𡹮。
嵫	子思切。𡹮嵫山。
峘	户官切。大山也。
嶢	午幺切。高峻皃。
巃	力孔、力空二切。巃嵸，嵯峨皃。
嵸	即孔、即空二切。巃嵸。
嶜	子心切。高大皃。
嶙	力因切。嶙峋，深崖皃。又力忍切。亦作𡼵。
峋	思遵切。嶙峋。
岻	直夷切。山名。
峛	力爾切。峛崺，山卑長也。或作邐迆。
崺	弋爾切。峛崺。
岝	士百切。岝峉，山皃。
峉	五百切。岝峉。
崳	弋朱切。山名。
嵁	五男、苦男、五感三切。嵁崿，見《魏都賦》。
𡸨	子于切。𡸨嵎，高崖也。山石相向。
𡷞	丘利切。高皃。
嶔	綺金切。嶔崟，山勢也。
嵰	丘檢切。嵰嶮也。
嶮	魚檢切。山嶮也。
嶼	似與切。海中洲。
嵆	户雞切。山名。
嶊	子罪切。山林崇積之皃。
嵔	於鬼切。嵔嶉，高也。山高下盤曲皃。
嶉	子誄切。嵔嶉也。
㠝	在丸切。㠝岏，銳上也。高也。
岏	牛丸切。㠝岏。
𡺵	仕皆切。山在平林也。
嵃	魚蹇切。殿臺之勢也。
屼	五骨切。𡼿屼，秃山也。
𡼿	苦忽切。𡼿屼。
嵽	徒結切。嵽嵲，小而不安皃。
嵲	午結切。嵽嵲。
嶰	胡買切。山不相連也。
嶺	力井切。坂也。或作阾。
崩	布朋切。壞也。毁也。厚也。亦𨹹字。
崚	力升切。崚嶒，山皃。
嶒	疾陵切。崚嶒。
㟅	五江切。山名。又五東切。
嵣	徒郎切。山名。
嵌	口銜切。坎傍孔也。又山巖。
㟹	力幺切。又洛包切。山名。
嶕	昨焦切。嶕嶢，山高。
嶣	同嶕。
嶑	似兩切。山名。
㞰	虚語切。山也。
嵀	直主切。山名。
㟇	子卧切。山動也。
𡽂	姑户切。又古胡切。
峎	五很切。山名。
㠕	於鬼切。
峴	户顯切。山也。
𡾰	其展切。𡾰嵼，山屈曲。又九輦切。
嵼	所𥳑切。𡾰嵼。
峙	直里切。峻峙。
𡹘	水愛切。又音啓。
𡻣	與支切。山名。
嵿	丁冷切。山名。
𡷛	河滿切。山在南陽縣。
㞳	當口切。山名。
嶝	都鄧切。小坂也。
岠	其吕切。大山也。
𡸥	於元、於阮二切。山名。
㟽	必小、彼矯二切。
峼	乎老切。
𡵛	音父。山名。
𡾮	音蘚。山名。
𡼎	於巳切。山。
𡷕	無匪切。
𡶈	踈士切。山。
㠚	徒對切。
𡷋	徒外切。山。
𡻰	七計切。山名。
峒	達貢切。又徒董切。山。
崽	山皆切。
𡶍	古文倉字。
崍	魯台切。山。
嵦	五來切。山。
嵋	武悲切。峨嵋山。
𡾜	巨角切。山名。
崎	去奇切。崎嶇，山路不平。
嶇	音區。崎嶇。
岴	同嶇。
嵠	户佳切。溪谷名。亦與溪同。
崠	得紅切。山名。
嶠	巨肖切。山銳而高。
㟒	丘貧切。山名。
崷	疾由切。崷崪，山皃。
𡶭	户經切。山。
㟏	火含切。大谷也。
𡹪	紀力切。山名。
峐	古來切。山名。
岯	符悲切。山再成也。
嶈	七良切。
𡸛	宜今切。兩山向。
峵	户萌切。山。
嵾	楚岑切。
㞥	仕今切。《說文》云：入山之深也。
岓	巨希切。山傍石。
㠠	力魚切。山名。
嵢	千郎切。
峿	五乎切。嶇峿山。
峸	示征切。山。
𡶑	古含切。山。
𡷡	於縁切。山曲也。
岹	徒聊切。山。
㟘	徒凋切。山。
嶗	力刀切。山名。
𡷧	宜今、巨今二切。
𡾉	莫波切。山。
岈	火加切。㟏岈，山深之狀。
𡹵	胡溝切。山名。
岍	口弦切。山名。
嵅	古暗切。又古南、胡耽二切。嵐嵅，山名。
㠉	徒紅切。
巓	多田切。山頂也。
㠓	莫紅切。山。
崶	府容切。山名。一名龍門，山在封州，大魚上即化爲龍，上不得㸃額流血，水爲之丹色也。
㠦	孚隆切。山名。
嵱	與封切。山名。
嵭	布庚切。崩嵭也。
嶆	昨遭切。山。
𡻡	五咸切。
㟿	莫郎切。山。
𡼒	兹錦切。又音審。山名。
𡻑	知勇切。山。
崼	成紙切。山。
㠧	莫彼切。山。
㠖	宜崎切。山名。
嵄	眉否切。山。
㞨	即李切。山。
𡻢	魚舉切。山。
嶾	於謹切。嶾𡼵，山高。亦作𡾯。
𡶲	托卧切。又音朶。
𡿈	力罪切。山。
𡾋	同𡿈。
岲	詡誑切。山。
𡾇	苦謗切。山。
嵹	巨亮切。山。
巏	古亂切。山。
𡵜	牛仲切。山。
𡽆	之義切。山名。
𡶎	無沸切。山名。
𡾅	力御切。山名。
𡻧	去智切。山。
崹	大兮切。崥崹，山皃。
𡺽	音𣈆。山名。
𡵚	音介。山名。
㠍	子入切。太白山名。
𡸘	子于切。山。
岞	仕革切。山。
崿	五各切。山名。
𡸜	音直。山名。
峪	余蜀切。山。
㟳	音栗。山名。
嵑	苦葛切。山。
嶱	同嵑。
岄	魚厥切。山名。
㞽	許月切。山。
𡶏	口骨切。山。
屹	魚乙切。山皃。
岦	力入切。岦岌，山皃。
嵉	音霆。山名。
峇	口合切。山窟也。
𡸡	同峇。
𡹭	音昳。𡹭𡸢，山皃。
𡸢	魚結切。𡹭𡸢。
𡿖	同𡸢。
𡶫	同𡸢。
㞧	古文會字。
𡶉	音泛。山名。
㞱	倉龍切。日欲夜。
峯	孚容切。高尖山。
仚	許延切。人在山上。
㠙	户刀切。山户。
巊	烏頂切。山名。
㟰	亡頂切。巊㟰山。
崱	仕力切。山名。
巐	丑小切。山皃。
崔	才回切。崔嵬，高皃。又音催。
㟐	莫郎切。
屾	所因切。《說文》云：二山也。
𢁃	古文躋字。
𦬦	古文疑字。
嵞	達胡切。《書》：娶于嵞山。今作塗。
嵬	午回切。崔嵬，高也。不平也。或作峞。又五罪切。
巍	牛威切。高大也。
𠎺	公回切。大皃。又美也。威也。偉也。又怪異也。
屵	牛桀切。又牛割切。《說文》云：岸高也。
𡽧	女交切。崪也。
𡽐	力幺切。𡽐廓，空也。崢嶸也。亦作寥。
崖	牛佳切。高邊也。
岸	午旦切。水涯而高者也。魁岸，雄桀也。高也。
𡹼	午旦切。厚也。
嵟	徒罪切。高也。亦作陮。
嶏	普昧切。崩聲。又皮鄙切。毁也。或作圮。
广	宜檢切。《說文》云：因广爲屋也。
廙	余力切。行屋下聲。又謹敬也。亦作翼。
庭	大丁切。堂堦前也。《周禮》閽人掌埽門庭。
廇	力又切。中庭也。屋廇也。又作霤。
庉	大本切。樓牆也。屯聚之處。
廬	力於切。寄也。屋舎也。
廦	布覓切。屋牆也。垣也。今作壁。
廱	於容切。和也。
㢕	同廱。
府	方禹切。本也。聚也。文書也。取也。藏貨也。
庠	徐章切。《禮記》云：有虞氏養國老於上庠，養庶老於下庠。上庠，右學大學也；下庠，左學小學也。
序	似吕切。學也。舒也。東西牆也。又長幼也。
㢚	力古切。府也。庵也。
廣	古晃切。大也。又古曠切。
庌	五嘏切。廡也。舎也。
廡	無禹切。堂下周屋也。幽冀人曰庌。
𢋑	籀文廡。
庖	步交切。廚也。
廚	直朱切。庖屋也。主也。
𢋁	居又切。二百六十匹馬也。
廐	俗廐。
𠤙	古文廐。
㢋	昌爾切。廣大也。
庫	苦故切。庫藏也。
廥	古外切。𢋁庫名。又倉也。
庾	俞主切。大曰倉，小曰庾。
㢏	古文逾。又徒樓切。行圊也。木槽也。
廁	測吏切。圊溷也。雜也。次也。側也。
庰	卑并切。蔽也。薄也。或作帡屏。
廛	直連切。居也。市邸也。百畆也。
㡲	乎𨵿切。屋牝瓦下也。
𢉛	子孔、七公二切。屋中會也。
廉	力霑切。淸也。堂廉也。棱也。又箭有三廉也。
庢	知栗切。礙也。止也。
龐	步公、步江二切。高屋也。又力容切。縣名。
廮	於并切。安止也。又縣名。
底	丁禮切。止也。滯也。下也。
𢇷	步達切。草舎也。下也。今作茇。
庳	音婢。短也。卑下屋也。
庇	卑冀切。覆廕也。
庤	丈紀切。儲也。具也。或作畤峙。
庶	式預切。衆也。幸也。冀也。侈也。庶幾，尚也。又之預切。《周禮》有庶氏掌除毒蠱。
廔	力侯切。屋蠡也。脊也。
㢈	徒回切。厭也。或作隤。
廢	方吠切。退也。滅也。止也。放置也。大屋頓也。
庮	余周切。朽木也。臭也。久屋木也。
廑	奇靳切。少劣之居也。廕也。或作覲。
𢉥	烏達切。屋迫也。
𢊀	思移切。地名。
㡿	齒亦切。指也。稀也。大也。𠋫也。不用也。踈遠也。充滿也。又充夜切。亦作斥。
廟	靡召切。宗廟也。
庿	古文廟。
廞	欣金切。陳也。興也。
廫	力幺切。空虛也。
廖	同廫。又姓也。又力救切。
庥	許鳩切。庇庥也。
廓	苦莫切。大也。空也。
廂	思羊切。序也。東西序也。
庬	亡江、亡項二切。豐也。有也。厚也。
席	音夕。安也。《說文》籍也。
㢀	千漬切。下屋也。
廲	力兮切。廲廔綺䆫。
庘	於甲切。屋欲壞也。
㢒	仕加切。屋欲壞也。
廝	思移切。使也。賤也。或作㒋。
廋	所留切。隱匿也。求也。索也。隈也。亦作搜。
𢉿	莫嫁切。庵也。
㢓	之讓切。蔽也。亦作障。
𢉨	力曷切。庵也。
廯	思淺切。倉也。廪也。
廘	力木切。庾也。倉也。
廕	於禁切。庇廕。亦作䕃。
㢖	方安切。峙屋也。
廊	力唐切。廡下也。
廈	胡假切。今之門廡也。
店	丁念切。反爵之處。或作坫。
𢈟	仕几切。待也。
廜	大胡切。廜㢝，庵也。
㢝	息胡切。廜㢝。
庲	力才切。舎也。
庈	巨今切。人名。
庛	七漬切。耕具也。長尺一寸。
庋	居毁切。閣也。
庪	同庋。亦祭山曰庪縣。
𢉠	于甫切。今作宇。
㡰	籀文𢉠。
庵	烏含切。舎也。𢉨也。
庱	恥拯切。亭名，見《吳志》。
庨	許交切。庨豁，宫殿形狀。
𢈉	徒紅切。舎響。
床	仕莊切。俗牀字。
㡼	音曳。倉也。
𪗆	在奚切。美皃。
廅	安盍切。山旁穴。
𢇳	扶宜切。鋪也。
𢊗	音莫。空也。
庯	布吾切。屋上平。
庴	秦昔切。縣名，在淸河。
𢈡	作惟切。姿也。又許惟切。
𢌄	其俱切。倉也。
𢈙	古洽切。廦也。
𢈹	都回切。屋邪也。
㢍	於景切。長廊也。
𢈛	苦悶切。倉也。
庁	他丁切。平也。
𢉞	音偏。㢀也。
廳	他丁切。客廚。
𢋣	音憂。地名。
𢈝	音求。偏廈。
𢉩	於今切。地。
㢗	丘召切。高屋。
㡱	音灸。
𢇧	音覃。隂也。
𢇦	音任。
㡵	魯丁切。懸通皃。
㢊	音倚。庪也。
庎	古拜切。所以𢇮食器也。
庩	音荼。㢀也。
𢈜	作郎切。
𢌈	音離。廈也。
𢊘	於其切。急也。
𢈾	七侯切。崩聲。
庀	匹婢切。具也。
廪	力荏切。倉廪也。
廠	尺兩切。馬屋也。
𢊯	王委切。
𢉡	牀史切。待也。
𢋻	魚錦切。大屋也。
𢈚	离與切。𣈆大夫名。
㡸	士雅切。屋也。
㢔	子孔切。衆皃。
𢉂	古丸切。玩也。
𢉁	方登切。崩也。
𢇘	魚掩切。𡕓𢇘也。
𢈋	火犬切。穴。
廆	胡罪切。廦廆也。
𢉦	居吻切。積也。
𢈇	所近切。
𢋃	音亶。偏舎。
㡶	之氏切。
㡷	布体切。戎姓。
𢋡	郎古切。廡也。
㢃	力當切。高也。
𢇶	音佃。平也。
庡	於豈切。俳佪也。
𢊚	色倚切。
廨	居賣切。公廨也。
𢇚	弋勢切。食廡也。
𢈼	綏醉切。
𢇤	尸位切。屋深也。
𢇗	所訝切。旁屋也。
廗	都蓋切。邪廗也。
𢇴	音布。
㢄	徒候切。
㢛	魚欠切。
㡺	得案切。小舎也。
䨾	符沸切。隱也。
㡹	七賜切。人相依㡹也。
度	唐故切。法度。又過也。
𢈈	口合切。𢈈帀。
𢇙	音弋。屋頭。
𢈿	古或字。
𢈸	音捻。壓也。
庍	方卦切。到別。
座	才貨切。牀座也。
𢋮	先見切。舎也。
䵇	同𢋮。
厂	呼旦切。《說文》云：山石之厓巖人可居。
厈	籀文厂。
㕋	其禁切。石地也。
㕆	胡古切。美石也。
厓	五佳切。水邊也。或作涯。
𠪚	五敢、五今二切。山石下。
厜	是規切。厜㕒也。巉也。又𡛷宜切。
㕒	牛奇切。厜㕒也。
厬	居鮪切。水盡也。
厥	居月切。其也。短也。發石也。或作𨈐欮。
厎	之視切。致也。至也。均也。平也。又石聲。
厱	來甘切。厱玉。或作礛。
厤	力的切。理也。亦作秝。
厲	力丗切。虐也。附也。近也。危也。作也。高也。上也。磨石也。
𧓽	同厲。
𠪙	弋里切。石利也。
厗	徒尼切。唐厗石。又古銻字。
㕇	力合切。石聲。亦拉字。
𠩫	午的切。石地也。
㕊	芳俱切。石文見也。
厝	千故切。厲石。
厖	莫江切。石大也。
𠩘	諧夾切。𠩘𠪮也。
厞	浮沸切。隱也。𨹟也。
𠪮	匹亦切。仄也。𨹟也。
仄	壯力切。𨹟也。傾側也。
𠩩	同仄。
𠨮	古文仄。
厧	丁田切。止也。亦作顚。
厭	於冉、於𫟒二切。合也。伏也。又於豔切。飫也。
厃	之嚴切。仰也。屋梠也。又顔監、魚軌二切。
厒	口合切。山夾有岸。
㕈	於愷切。藏也。
𠨵	步項切。周邑也。
𠩻	徒亂切。古文段。
𠩛	似亦切。古席字。
厇	竹格切。亦作磔。開厇也。
𠩨	乃乎切。古砮字。
㕍	都回切。亦堆字。
𠪀	胡苟切。不薄也。重也。山陵之𠪀也。
厚	同𠪀。
㕂	冝今切。古文吟。
𠩚	以周、子由二切。
㕃	音溪。倒地。
𠩪	此芮切。地。
𠪇	所柳切。老人也。
𠩜	古文猛字。
𠪁	徒到切。古文盗。
㓹	居例切。
厙	尸夜切。姓。又尺舎切。
㕐	司夜切。又音寫。
㕌	音礙。張幕也。又石名。
㕅	古洽切。
厔	式質切。室也。
𠪒	口合切。又苦後切。閉口聲也。
厄	於革切。俗戹字。
高	古刀切。崇也。上也。遠也。長也。
䯧	空井切。小堂也。
亭	大丁切。民所安定之，爲除害也。《漢書》：大華亭里一，亭有長留也。
亳	步莫切。殷地名。
髝	來到切。髝髞，高皃。
髞	先到切。
𩫥	仕交切。高足。
髛	苦高切。
𩫁	莫告切。氉𩫁也。
危	牛爲切。不安皃。
㩻	丘知切。傾低不正。亦作敧。
𦤞	午結切。𦤞卼，不安也。亦作隉。
卼	午忽切。𦤞卼也。
石	市亦切。山石也。又厚也。斛也。
磺	古猛切。強也。銅鐵璞也。
礦	同磺。
碭	大浪切。文石也。又縣名。
碝	而兖切。石次玉也。亦作瑌。
砮	乃乎切。石中矢鏃也。
礜	弋庶切。石出隂山，殺鼠蠶食則肥。
磏	力兼切。赤礪石。
碣	其列切。特立石也。又碣石，山名。
𡄌	古文碣。
碫	都亂切。礪石也。
䂬	居勇切。水邊石。
礫	力的切。小石也。
𥕴	同礫。
磧	千的切。水渚石，水淺石見。
䃍	徒對切。墮也。
𥒲	山指切。石墮聲。
碑	彼皮切。銘石。又卧石。
磒	尤粉切。落也。
硞	苦角切。石聲也。
硈	口黠切。堅也。
矻	同硈。
硠	力唐切。硠磕，石聲。又力蕩切。
磕	苦蓋切。硠磕也。又苦闔切。
礐	口角切。石聲也。山多大石也。亦作嶨。
磿	力的切。磿磿，石小聲。
硻	口耕切。堅也。
砢	力可切。磊砢，衆小石皃。
磊	力罪切。磊砢。
磥	同磊。
𥕌	仕咸切。𥕌礹，山皃。
礹	五咸切。𥕌礹也。亦作巖。
磽	苦交切。堅硬也。
确	胡角切。磽确。亦作埆。
𥔳	同确。
礒	宜綺切。嶔崟崎礒，石巖。
碞	牛咸、牛今二切。僭差。
碎	先潰切。散也。破也。亦☀字。
破	普餓切。解離也。碎也。壞也。
硩	天磿、丑列二切。石中火也。
礙	五代切。止也。亦作閡。
礱	力公切。磨礱也。磨穀爲礱。
硟	思煎切。以石矸繒也。
硏	午田切。摩也。亦作研䊙☀㿼。
𥓋	亦與研同。
䃺	莫卧切。磑也。所以䃺麥。
磨	同䃺。
磑	午對、居衣、公哀三切。堅石也。磨也。
碓	丁潰切。所以舂也。
䂿	徒荅、徒感二切。再舂也。
磻	補左、補何二切。以石維繳也。
碆	同磻。
𥗁	知略切。斫也。
𥐗	甫廉切。刺也。以石刺病也。
砭	同𥐗。
硯	午見切。石滑所以研墨。
䃒	下革切。石也。埆也。
砠	且居切。土山有石。亦作岨。
磋	千河切。治象也。
磷	力鎭切。薄也。雲母之別名。又音鄰。
硌	力各切。山上大石。又石次玉。
砥	之視切。磨石也。亦作厎。
䃤	思六切。黑砥石。又先鳥切。
砌	千計切。危也。階砌也。
䃀	且對切。磑也。
䃫	丁敢切。石䃫出蜀中。
𥔭	先果切。小石也。
硫	力尤切。硫黃，藥名。
砬	力執切。石藥。
礪	力勢切。崦嵫，礪石，可磨刃。
磫	千龍切。磫𥗫，礪石。
𥗫	巨俱切。磫𥗫。
礛	力甘切。礛䃴，治玉之石也。靑礪也。或作厱。
䃴	之余切。礛䃴，靑礪也。
砡	牛六切。齊也。
磅	匹庚切。石聲也。
矺	竹格切。磓也。
磓	丁回切。亦作塠䜃。
𥕐	丁狄切。磓也。
矸	乎旦切。磓也。
碕	巨衣切。曲岸頭。
磯	居衣切。水中磧也。摩也。
𥒰	方宇切。𥒰䃊磑。
䃊	子吕切。𥒰䃊。
硾	丈僞切。鎭也。笮也。亦作縋。
磭	赤略切。大脣皃。
碌	力木切。碌䃚，多沙石。
䃚	千木切。碌䃚也。
礬	扶袁切。石也。
磁	疾兹切。石似鐵。
磍	苦轄切。輵磍，摇目吐舌也。盛怒也。
碬	下加切。磍嘏，高下也。
碨	烏罪切。碨𥑶，不平。
𥓔	同碨。
𥗬	力罪切。碨𥗬，亦山名。
𥑶	同𥗬。
礎	初吕切。柱磶也。
磶	思亦切。柱礩也。
礩	之𨓜切。柱下石。又音致。
磌	之仁切。礩也。音響也。又大堅切。
碥	方顯切。將登車履石也。亦作扁。
礥	下研切。難皃。
磼	才合、才盍二切。磼礏，高也。
礏	午合、午闔二切。磼礏也。
𥗝	人丈切。惡雌黃。
䂳	义瓦切。好雌黃也。
𥑻	思賢切。石次玉。
𥕶	思移切。磨也。
䃓	古候切。罰也。碥也。
𥔄	乃結切。礬石也。
磤	衣謹切。雷聲。亦作𨏈。
礓	居良切。礫石也。
磐	步安切。大石也。
磝	午交切。或作嶅。
𥑋	古拜切。石次玉。
確	口角切。堅固也。亦作塙。
碻	同確。
磖	力合切。磖磼，破物聲也。
硨	尺遮切。硨磲，石次玉。
磲	鉅於切。硨磲。
砊	口唐切。硠砊也。
䃛	力煎切。亦作鏈。鈆屬。
𥗀	力皎切。𥗀䲽，石垂皃。
硐	大公切。摩也。
磟	力竹切。磟碡，田器。
碡	徒篤切。又音逐。
䃧	力中切。䃧䃔，石聲。又力冬切。
䃔	丘中切。䃧䃔，又户冬切。
碊	子田、似千二切。坂也。移也。
磃	四貲切。宫名。或作虒。
砫	之縷切。石室。
磂	力牛切。亦作鎦。
硍	諧眼切。石聲也。
硥	步項切。亦作蚌。
䃂	故本切。《周禮》曰：凡聲高聲䃂。
磾	丁泥切。《漢書》有金日磾。
碼	音馬。碼碯，石次玉也。
碯	乃老切。碼碯。
䃸	子林切。又先念切。䃸磹，電光也。
磹	徒念切。䃸磹。
䂦	之人切。
硊	牛委切。磈硊，足曲也。
硱	口本、口冰二切。硱磳，石皃。
磳	子登、仕冰二切。硱磳。
砎	下瞎切。石皃。
硂	七泉切。度也。亦作銓。量也。次也。
碏	七昔、七略二切。敬也。《左氏傳》衞大夫石碏。
礣	莫轄切。礣砎，堅也。
䃷	弋成切。翫習也。
𥑐	古狎切。山側。亦作岬。
砰	披萌切。大聲。
硑	同砰。
硭	無方切。硭硝，藥也。
硝	思焦切。硭硝。
砉	呼覓切。砉然。見《莊子》。
𥒱	苦耕切。臨𥒱山，見吳郡。
硜	口耕切。小人皃。又口定切。
𥑳	如充切。石也。
𥑿	於宫切。又音雄。
䃜	於兮切。黑石。
礊	口革切。堅也。
硿	苦東、户宋二切。石聲。
碪	知林切。擣石。
砧	同碪。
𥑵	音垖。石也。
𥑍	音磻。石也。
磎	音溪。石也。
碁	音其。圍碁也。亦作棊。
硡	音宏。石也。
䃶	胡乖切。石也。
砒	房脂、扶迷、普兮三切。石也。
𥑚	女交切。𥑚沙藥。
碉	音凋。石室。
磴	丁鄧切。巖磴。
𥒜	普冰切。水擊石聲。
磞	普耕切。擊石也。
䃁	烏加切。石名。
碖	音輪。石也。
硼	匹耕切。石名。
𥕱	同硼。
𥔮	巨焉切。磌也。
䃢	去金切。石名。
䂚	音爻。
𥕑	七邪切。石。
𥕎	音康。石聲。
硄	口光切。石聲。
𥔀	呼宏切。石聲。
碢	徒禾切。碾輪石。
𥓿	同碢。又飛甎戲也。
砣	同𥓿。石也。
𥕼	魚兼切。山。
礯	於京切。石。
𥗞	𥗞𥕗二同。呼宏切。石𥕗𥕗。
𥕗	𥗞𥕗二同。呼宏切。石𥕗𥕗。
碐	力登切。又吕升切。
碤	音英。水中石也。
𥑎	苦扃切。石聲也。
砱	魯丁切。石。
碽	古紅切。擊聲。
䂫	户工切。崩聲。
𥓻	祖琮切。石。
矼	古雙切。石橋也。
䃑	音班。
𥔢	亦殊切。石。
䃋	同𥔢。
𥐟	音釵。石名。
䃈	音皆。山石。
䃌	音眞。石山。
硢	與魚切。石。
砂	色加切。俗沙字。
碒	宜今切。石。
䂟	居麻切。石。
䃡	子林切。石。
碀	仕耕切。破聲。
𥒫	音浮。破聲。
𥑸	之由切。石。
硧	音涌。摩石。
䂢	多動切。墜石。
𥖜	居飲切。石名。
矷	音子。石名。
碔	音武。浮石。
礧	洛罪切。不平也。
磈	口罪切。礧磈石。
𥗗	乃了切。䂪石也。
䃬	五罪切。石。
砲	匹卯切。又音雹。
䂽	音掉。石名。
䂪	同䂽。
𥓌	丘仰切。
𥑓	匹忍切。石。
磢	測兩切。石。
䂺	䂺𥑣，上烏火切，下五火切。石皃。
𥑣	䂺𥑣，上烏火切，下五火切。石皃。
䃎	䃎𥑒，上張下切，下女下切。
𥑒	䃎𥑒，上張下切，下女下切。
𥖘	竹甚切。用石力。
磉	先囊切。柱下石。
䂹	所戟切。石落聲。
砋	音止。礪石。
磣	初甚切。食有沙。
硪	音我。砐硪，山高皃。
砐	五合切。砐硪。
砪	音母。雲砪，藥名。
𥑏	音史。石名。
礀	古晏切。水礀。
硬	五更切。堅硬。亦作鞕。
硋	五蓋切。止石。
矴	丁定切。矴石。
𥒀	於故切。磓𥒀。
砟	仕亞切。碑石也。
䂤	音附。白石。
𥕸	先外切。小石。
𥗒	初磷切。水石也。
䃝	口孝切。磽䃝也。
碃	千定切。
䃻	音霸。
砑	音訝。光石。
𥑇	音迭。砲𥑇。
砞	音抹。碎石。
砩	扶勿切。石名。
𥘄	音鬱。山石皃。
硉	郎兀切。硉矹，危石。
矹	五忽切。硉矹。
礤	七曷切。麤石也。
磆	音滑。磆石也。
䃙	音禄。石也。
𥖠	音獨。
𥖾	都歷切。石。
𥐚	音朴。𥐚硝。
䃞	音孰。石名。
磩	音戚。碝磩，石次玉也。
𥓍	音篤。落石也。
𥕓	音莫。沙𥕓。
䂸	音摑。擊石。
砳	力麥切。石聲。
碦	音客。石墜。
硆	五合切。石硆硆。
䃳	音臘。石墮。
砝	音劫。硬也。
𥖿	音瀆。石名。
礮	匹皃切。礮石。
𥓑	測角切。石。
礇	音郁。石似玉也。
䃗	音剥。石也。
砄	音決。石也。
䂰	盧盍切。石。
䂮	音略。石。
硤	侯夾切。硤石，縣名。
𥗿	勒可切。
碋	乎可切。司馬相如《梓桐山賦》云：𥗿碋。
𥗮	音闕。石也。
𥕏	口獲切。石硬聲。
磬	口定切。以石爲樂器也。或作罄。
殸	籀文磬。又口耕切。
毊	巨嬌切。《爾雅》云：大磬曰毊。
㲆	力京切。多聲也。
𣫤	他曾切。鼓聲。
𡄒	徒到切。年九十曰𡄒。
𣫣	力冬切。聲也。
鏧	同𣫣。
𣫒	口丁切。不可近也。
𠂤	多回切。小塊也。
𡶫	魚結切。高危也。
阜	扶九切。大陸也。山無石也。盛也。肥也。厚也。長也。
𨸏	同阜。
𠳋	丘善切。小塊也。
䧰	胡本切。大阜也。土山也。
阞	來得切。地脉理。
陵	力升切。大阜也。犯也。冢也。慄也。馳也。陵遟也。或作夌𠡭。
陰	於今切。默也。影也。水南山北也。闇也。營天功明萬物謂之陽，幽無形深難測謂之陰。今作隂。
陽	余章切。隂陽二氣也。好日也。山南水北也。傷也。淸也。雙也。
陸	力竹切。厚也。道也。星也。無水路也。陸離猶參差也。雜亂也。
𨽫	籀文陸。古文作☀。
阿	烏何切。倚也。大陵也。北也。曲也。水岸也。邸也。丘也。
阪	甫晚、步坂二切。陂也。山脅也。山險也。
陂	彼皮切。澤鄣也。池也。又碑僞切。傾也。邪也。又普何切。陂陀，靡迆也。
陬	子侯、側流二切。陬隅也。《爾雅》曰：正月爲陬。
隅	牛俱切。廉也。角也。陬也。
險	羲檢切。高也。邪也。惡也。難也。危也。阻也。
限	諧眼切。國也。界也。度也。阻也。齊也。
阻	壯舉切。險也。疑也。
陮	徒罪切。陮隗，不平也。
阭	余剸切。高也。地名也。
隗	午罪切。高也。又狄姓。
𨻌	力罪切。磊也。
陖	思俊切。險也。高也。亦作峻。
陗	七肖切。險也。隱也。亦作峭。
隥	丁鄧切。險阪也。仰也。或作蹬。
𨹟	力豆切。醜猥也。隱小也。阸陜也。
陜	諧夾切。不廣也。亦作狹。
陟	知直切。登也。高也。升也。
陷	乎監切。墜入地也。没也。墮也。隤也。或作錎。
隰	似立切。下濕也。
𨻸	同隰。
䧢	丘俱切。崎䧢。或作嶇。
隤	徒回切。壞隊下也。或作頽墤。
隊	池類切。從高隊也。失也。又徒對切。部也。百人也。
降	古巷切。落也。下也。歸也。又下江切。降伏也。亦作夅。
隕	爲愍切。落也。墮墜也。
隉	午結切。危也。不安也。或作𦤞。
陊	徒可切。落也。壞也。小崩也。
阤	除爾切。小崩也。毁也。落也。
𨻺	丘營切。危也。亦作傾。
阬	口盎、口庚二切。虛也。埳也。池也。亦作坑。
𨽍	徒木切。通溝也。亦作瀆豄。
防	扶方切。備也。障也。禁也。隄也。或作埅。
隄	丁兮切。塘也。橋也。限也。又徒兮切。
䧑	古文隄。
阯	之市、時止二切。基也。或作址。
阺	直梨、丁兮二切。陵也。阪也。理也。下也。
陘	下丁切。山絶也。限也。又縣名。
阢	午回切。崔也。亦作峞。
隒	魚檢切。重甗也。厓也。方也。又方檢切。
阸	於賣切。險也。塞也。
隘	阸同。又𨹟也。急也。陜也。
隔	几戹切。塞也。又障也。
障	之尚、之羊二切。隔也。或作㢓。
隩	烏到切。浦隩也。水涯也。又藏也。亦作墺澳。
附	扶付切。依也。近也。著也。益也。《說文》以附益爲坿。从此。附作步口切。附婁，小土山也。今作培。
隱	於謹切。不見也。安也。度也。匿也。
隈	烏回切。水曲也。
𨼬	胡買切。小溪也。亦作澥。
隴	力冢切。大坂也。
陝	式冉切。弘農陜縣，古虢國。
䧇	於幾切。坂名。
䦺	多庭切。丘名。
𨼊	亡俱切。陜東縣。
𨹵	其院切。河東安邑縣。
陭	於奇切。陭氏縣。
𨺟	知京切。丘名。
隃	式注、式朱二切。北陵在鴈門山。
䧊	苦篤切。大阜也。
阮	牛遠切。山名。又五阮𨵿。
陚	方句切。丘名。又小阜。
䧦	爲說、許爲二切。鄭地坂名。
⿱昭土⿰日召	之曜切。界場也。
陼	之與切。丘也。《說文》曰：如渚者陼丘，水中高者也。
陳	除珍切。列也。布也。或作敷塵。
𨸬	古文陳。
陶	大刀切。丘再成也。鬱陶，哀思也。喜也。陶丘有堯城，以堯居之，故号陶唐氏。又陶甄。亦作匋。又音摇。
陔	古臺切。階也。隴也。亦作垓。
阽	余占切。危也。
除	直余切。去也。開也。疾愈也。殿階也。又直御切。
階	古諧切。登堂道也。上也。進也。梯也。級也。
阼	才故切。主階也。阼酢東階所以荅酢賔客。
䧘	丈轉切。道邊庳垣也。
陛	蒲禮切。天子階也。
隙	丘戟切。閑也。穿穴也。壁際也。裂也。
陾	耳升切。築牆聲。
陙	時均切。小阜也。
際	子例切。接也。壁會也。方也。合也。
陪	步回切。貳也。隨也。加也。助也。益也。家臣也。
陴	婢支切。城上女牆也。
隍	乎光切。城下坑也。城池也。有水曰池，無水曰隍。
阹	去居切。依山谷爲牛馬圈也。亦作䒧。
隖	於古切。小障也。
陲	市規切。危也。
院	胡官切。堅也。周垣也。亦作𡩂，又王眷切。
陯	力均、力昆二切。山阜陷也。亦作淪。
隌	烏感切。闇也。與晻同。
阠	所陳、所陣切。東陵也。
阰	婢吏切。山名，在楚。
隆	力中切。中央高也。隆盛也。
陀	大何切。陂陀，險阻也。俗作陁。
陞	式陵切。上也。進也。與升同。
𨹄	丁戈切。小堆也。亦作𨹃。
𨺣	丁亂切。人名。或作鍛碫。
阾	力井切。阪也。與嶺同。
𨻲	呼嫁切。裂也。或作鏬㙤。
阡	靑田切。阡陌也。道也。南北曰阡，東西曰陌。或作𧮮圱。
隇	於歸切。隇夷，險阻也。
䧡	弋龍切。城牆也。或作墉。
䧕	胡逼切。古域字。
𨼮	尺焰切。陷也。
𨽂	布木切。今作濮。
𨼑	丈加切。丘也。
隚	徒郎切。今作堂。
隝	丁了、丁老二切。今作㠀。
隯	同隝。
䧨	魚劫切。險也。危也。今作業。
䦽	辭旅切。今作序。
𨹆	乎犬切。坑也。
𨼔	似林切。小阜。
𨸱	他玷切。亭名，在京兆。
䦼	普逼切。地裂也。
𨺤	同䦼。
陠	普胡切。哀也。
䧜	徒郎切。長沙謂隄曰䧜。
陒	巾毁切。山名。亦作垝。毁也。
陓	於于切。陽陓，秦藪也。
䧁	呼矩切。鄉名。
𨻱	古崩字。壞也。
隑	巨慨切。又五哀切。梯也。企立也。不能行也。
䧆	户工切。阬也。
𨼒	尺善切。魯邑名。
陌	莫百切。阡陌也。
隧	似醉切。墓道也。掘地通路也。或作𨽡。
隓	許規切。廢也。毁也。捐也。亦作堕。
隋	徒果切。落也。懈也。
墮	同隋。又許規切。
隮	子計、子兮二切。氣也。登也。升也。
陣	直鎭切。師旅也。本作陳。
䧞	亡化切。益也。
隵	音羲。險也。
隁	於建切。以畜水也。
䧫	胡刀切。城下道。
𨻻	力侯切。縣名。
隀	音重。地名。
𨺢	房中切。地名。
陑	汝之切。地名。
𨸜	火哀切。
隅	語俱切。地名。
𨹚	市征切。山地名。
𨼌	丑申切。地名。
陻	於仁切。塞也。
敶	直珍切。列也。
𨼋	許魚切。
𨺡	音㚇。國名。
阷	丑貞切。丘。
𨸐	如陵切。地名。
䧅	以之切。地名。
䧃	達堅切。地名。
𨸮	音沿。
𨸓	音凋。山穴。
𨸭	音坡。𨸭陀，不平。
陫	音裴。山名。
䧒	力開切。階䧒也。
䧓	音周。
䧌	音雖。地名。
䦻	咨以切。地名。
𨼪	音楚。阪也。
䧋	呼典切。
陡	當口切。地名。
𨹹	步等切。山。
䧉	音里。亭名。
隬	乃禮切。地。
𨺥	音兖。高皃。
䧛	步浪切。附䧛也。本作傍。
𨹅	徒罪切。高也。
𨻆	池爾切。地名。
䧠	市兖切。地名。
阧	當口切。阧峻也。
隢	音遶。地名。
䧝	音蚩。地名。
𨼯	口很切。遟也。
𨸯	音姑。地名。
𨸑	音巧。地名。
䧥	音惠。陲名。
𨹙	他根切。
𨹜	音𨷖。峻也。
𨼐	士禁切。䧯𨼐也。
䧔	音念。遇在岸。
䧯	仕銜切。地。
阣	音蓋。又音屹。
䧗	符逼切。𨻱山也。
𨸰	居六切。古岸也。
𨺅	扶救切。《說文》云：兩阜之閒。
𨽡	似醉切。延道也。今作隧。
𨽄	所兾切。阜䆕也。
𨽴	於懈切。𨹟也。今作隘。
厽	力捶切。累壍爲牆壁也。《尚書》以爲參字。七貪切。
參	千含切。相參也。相謁也。分也。即三也。又所今切，星名，亦作曑。又楚今切，參差也。亦作篸。
垒	力揆切。累也。亦作壘。
馬	莫把切。黃帝臣相乘馬。馬，武獸也。怒也。
𢒧	籀文馬。
𢒠	古文馬。
騭	之逸切。牡馬也。定也。𦫵也。
𩡩	布戛切。馬八歳。
䭴	乎關切。又爲萌切。馬一歳也。
駒	九于切。馬二歳也。
𩢺	胡見切。青驪馬，今之鐵騘。又火㳙、許衒二切。
駣	徒高、丈小二切。馬四歳也。
𩦂	乎閒切。馬一目白。
驪	力支切。盜驪，千里馬也。
騩	京媚切。馬淺黑色。又山名。
駵	力由切。赤馬黑鬣。
騢	胡加切。赭白色，似鰕魚也。
騏	巨基切。馬文也。
騅	之誰切。馬蒼白雜毛色也。
駱	力各切。白馬黑鬣。
𩦼	同駱。
駰	一人、於巾二切。泥騘馬也。
騘	千公切。青白雜毛色。
驈	余橘切。驪馬白跨。
䮇	同驈。
駹	莫江切。馬黑白面也。
驃	毗召、匹妙二切。驍勇也。漢有驃騎將軍。
騧	假華切。黃馬黑喙。
𩦣	同騧。
驖	徒結、他結二切。馬如驖，赤黑色。
駓	普悲、步悲二切。黄白色，今之桃華。又駓駓，走皃。
𩣚	同駓。
䮗	五旦切。馬白額至脣。
馰	丁狄切。馰顙，白額馬也。或作的。
𩢌	亡云切。馬不纯。
驔	徒點切。驪馬黃脊。
騽	似立切。驪馬黃脊。又馬豪骭。
馵	之喻切。馬縣足，馬後左足白。
驠	於見切。馬白州也。
䮧	乎旦切。馬毛長。又音寒。
騛	不韋切。騛兔，古之駿馬也。
驁	午刀切。駿馬以壬申日死，乗馬忌此日。
驥	居致切。千里馬。
𩥉	同驥。
騵	魚袁切。駵馬白腹也。
駿	子徇切。馬之美稱也。速也。
騋	力才切。馬高七尺巳上爲騋。
驍	古幺切。勇急捷也。良馬也。
驕	几妖切。壯皃。又野馬也。亦逸也。
䮔	子垂、之累二切。馬小皃也。重騎也。
𩥗	籀文䮔。
駂	布老切。驪白雜毛，今之烏騘也。
騜	胡光切。馬黃白。
騂	思營切。馬赤黃。
驓	才陵切。馬四駮皆白。見《爾雅》。
騚	才田切。馬四蹄白。
騇	尸夜切。騲馬。
騴	於諫切。尾本白。
騝	奇連切。駵馬黃脊。
駩	七全、才緣二切。白馬黑脣。
騄	力足切。騄駬，駿馬。
駬	如始切。騄駬。
驌	思六切。驌騻，古之良馬。
騻	所良切。驌騻。
馻	唯臠切。又余準切。馬毛逆。
驎	力振切。馬黑脣。
驩	火丸切。馬名。
䮌	許牛切。馬名也。駿也。
騕	於皎切。騕䮍，良馬。
𩡻	同騕。
褭	奴了切。騕褭。亦作䮍。
𩢑	七爾切。馬名。
䮤	五角切。馬白額。
𩥴	力兮切。桃𩦄馬。
驊	下瓜切。驊騮，駿馬。
駜	皮筆切。馬肥壯皃。
䮡	同駜。
駥	而弓切。馬八尺也。雄也。
驗	牛窆切。馬名。又徵也。證也。
駁	布角切。馬色不純。今作駮。
駫	古熒切。馬肥壯盛皃。
駉	同駫。又收馬苑也。
騯	百庚、步庚二切。騯騯，馬行皃。今作彭。
䭹	五唐切。䭹䭹，馬怒皃。又五浪、五朗切。馬摇頭也。
驤	思良切。駕也。超也。低卬也。
驀	明白切。上馬也。
駕	格訝切。乗也。行也。上也。陵也。
騑	孚微切。驂馬也。騑騑，行不正也。疾也。
𩤠	乎皆切。馬和也。
駊	布可切。駊騀，馬摇頭。
騀	五可切。駊騀。
𩥓	他刀切。馬行皃。
騤	巨追切。馬強行。
篤	丁毒切。馬行頓遲也。
𩦡	弋魚、弋庶二切。馬行徐而疾。
駸	七林、子心二切。駸駸，驟皃，行疾皃。
馺	先合切。馬行皃。
馮	皮冰切。乗也。相視也。陵也。登也。又扶風切。姓也。
𩣘	女頰切。馬行也。疾也。
騃	午駭切。馬行也。又無知也。
𩢛	居遏切。馬疾走。
驟	仕救切。奔也。
颿	扶泛、扶嚴二切。馬疾步也。風吹船進也。亦作𩗋。
驅	丘于切。逐遣也。隨後也。驟也。奔馳也。古作敺。又丘遇切。
駈	同驅。俗。
馳	丈知切。走奔也。天子道也。
駝	大何切。駱駝。
駞	同駝。俗。
騖	亡句切。奔也。疾也。
駾	他外切。馬行皃。
䮋	力丗切。次第馳也。奔走也。
騁	丑領切。直驅也。走也。
䭿	大結、弋吉二切。馬疾走也。徵也。
駻	何但切。馬突也。
馯	同駻。
駧	大貢切。馬疾走。
驚	居英切。懼也。馬駭也。逸也。
𩣐	呼光切。馬奔走。
駐	丈具、竹具二切。馬立止也。或作住尌。
騫	丘焉切。馬腹縶也。虧也。或作騝。
馴	似均切。從也。善也。
騺	竹利切。馬很也。
駗	章忍、知鄰二切。駗驙，馬載重難行。
驙	知連切。白馬黑脊也。
𩧛	巨六切。馬曲脊。
𩣽	同驧。
騬	巿陵切。犗馬也。
𩡺	古拜切。結馬尾。
𩥇	竹扇切。馬轉卧土中。
馽	知立切。絆也。今爲縶。
騷	先刀切。動也。愁也。摩也。
駑	乃乎切。最下馬也。駘也。
駘	大來切。駑也。馬銜脫也。又大宰切。駘蕩，廣大意。
駔	在古切。駔，猶麤也。又子朗切。駿馬也。會兩家之買賣，如今之度巿也。《吕氏春秋》云：段干木，𣈆之大駔也。
驡	音龍。野馬也。
𩤍	側留切。騶虞，義獸，至德所感則見，馬之屬。又養馬人名。
驛	余石切。譯也。道也。
馹	而逸切。傳也。
𩡲	同馹。
騰	大登切。上躍也。奔也。
駮	甫角切。獸。似馬。身白尾黑，一角，有爪，哮聲如鼓，食虎豹，出中曲山，亦☀字。
駪	所巾切。馬衆皃。又作甡𨐔。
馭	魚據切。古御字。使馬也。
駃	古穴切。駃騠，馬也，生七日超其母。
騠	丁奚切。駃騠。又音啼。
驘	力戈切。驢父馬母所生也。
𩧣	同驘。
騊	大刀切。騊駼。獸如良馬。又北狄良馬也。
駼	同都切。騊駼。
驢	力余切。似馬長耳也。
驒	大何、丁年二切。驒騱，駿馬屬。
騱	下雞切。驒騱也。
𩣡	步忽切。馬牛尾一角。
䮝	胡昆切。獸名。
𩧐	他閣切。𩧐駝有肉鞌也。行百里負千斤而知水行。
𩢵	同𩧐。
駴	胡揩切。雷繫鼓也。
駭	胡騃切。驚起也。
駎	除救切。競馳也。
騥	而丘切。青驪繁鬣馬。見《爾雅》。
𩣝	盆故切。習馬。今作步。
𩧅	扶元切。𩧅駤，止也。或作樊。
駤	竹利切。𩧅駤。
駛	山吏切。疾也。
𩥃	亡東切。驢子。
驜	魚劫切。壯皃。
驨	胡圭切。騏驥也。
騉	古魂切。騉蹄，馬名。秦有騉蹄苑。
䮸	於角切。馬腹下聲也。
𩣱	力竹切。健馬也。
䮹	於吠切。䮹䮭，馬怒。
䮭	莫狄切。馬多惡。
𩥄	丁年切。馬白額。
䮻	丁老切。馬祭。亦作禂。
𩧆	力涉切。馬也。亦作躐。
𩦥	布昆切。今作奔。
𩡽	仄亮切。古壯字。
䮾	步公切。䮾䮾，充實皃。
騣	子公切。金騣，馬冠也。馬𩮓也。
䮚	力亘切。䮚䮴，馬病也。馬傷穀也。
䮴	徒亘切。又天登切。
䮢	士洽切。䮢䮢，驟也。
𩤛	魚容切。大皃。亦作顒。
騲	干老切。牝馬也。
驫	風幽、香幽二切。走皃。
𩣳	德紅切。馬。
𩥈	於䰟切。𩥈驪，駿馬。
驂	倉含切。驂馬。
𩧇	音蔡。字。
𩧘	音瞿。馬行皃。
駍	平悲切。馬名。
馶	巨支切。勁也。又居企切，強馬也。
䮉	力魚切。又音慮。
𩢳	音劬。馬後足皆白。亦作翑。
駏	音巨。駏驉，獸似騾。
驉	音虛。駏驉。
騮	音流。紫騮馬。
騟	羊朱切。紫色馬。
䯂	所臻切。衆馬行皃。
䮄	胡㳙切。馬一歳。
馱	徒賀切。馬負皃。
𩥊	烏高切。馬行皃。
𩥒	呼光切。
𩤥	音咸。縣名。
𩥯	音䃜。黑色馬。
𩢱	戸雷切。馬名。
駨	相倫切。又音旬。
𩣺	百昆切。馬走皃。
𩦊	戸安切。馬多皃。
𩤙	直耕切。馬住皃。
騆	音周。神馬。
𩤟	音羊。馬名。
䮫	音婁。馬類。
䭵	音凡。馬行皃。又音梵。
𩥫	音舂。鈍馬。
駯	音誅。馬口黑。
𩢻	時俱切。朱色也。
𩣼	音腔。馬行皃。
𩢽	音邛。獸似馬。
𩤒	音宜。馬名。
𩣶	靡京切。汗馬也。
駀	音尢。馬名。
䮊	音夷。馬名。
騦	息兹切。馬。
𩦋	巨希切。馬。
𩥬	音离。驢子。
䮞	尺尹切。馬文也。
𩢘	匹可切。馬行皃。
𩦠	毗兩切。人姓也。
𩡷	甫賁切。馬走也。
䭺	五黨切。馬頭高。
䮨	作亥切。
駺	力唐切。馬尾白。
𩧢	音騁。古文。
騳	徒鹿切。馬走也。
𩣻	音懊。馬名。
䭸	音父。牡馬也。
𩤜	音者。馬名。
𩡨	音姥。馬行皃。
𩣲	音燕。馬行。
𩥋	五豆切。又合麥反。
𩢔	博幔切。𩢔䮗，馬行也。
騙	匹扇切。上馬也。
𩧃	力際切。馬馳。
騎	巨義切。乗也。又巨宜切。
駙	扶遇切。駙馬官。
馸	音釁。馬重。
䮎	音餼。馬走。
𩢕	音步。馬名。
𩦹	音陷。馬走。
𩦇	許力切。馬走。
䮕	音輟。白額馬。
䮙	于逼切。馬名。又音洫。
𩢖	莫割切。馬走皃。
驋	北末切。馬走。又音潑。
䮰	陟革切。獸。
𩣯	徒合切。馺𩣯。馬行皃。
𩥑	吐盍切。𩧆𩥑，馬行不進。
䮜	士甲切。馬行也。
䮱	音逐。獸名。
𩧄	音質。馬名。
䮓	竹角切。馬行。
𩣹	區勿切。産良馬。
𩢰	房六切。馬名。
䮩	古忽切。䮩𩢎，獸，出北海。
𩢎	都忽切。䮩𩢎。
䮂	音跋。䮂䮧，蕃中馬也。
𩢴	去吉切。馬色也。
騔	騔𩦞，二同，音葛。馬行皃。
𩦞	騔𩦞，二同，音葛。馬行皃。
馲	陟格切。馲𩢷，驢父牛母。
𩢷	莫百切。馲𩢷。
䮬	亡各切。
騞	火麥切。行不正。
䮠	音逼，駝䮠。
𩢾	力薛切。馬名。
𩧈	徒谷切。馬行皃。
䮷	同𩧈。
駟	悉利切。四馬一乗也。
𩤦	諧間切。今作閑。
𩦌	先朗切。馬尾白。
牛	魚留切。大牲也。黃帝服牛乗馬。
牡	莫后切。飛曰雌雄，走曰牝牡。
犅	古郎切。特牛赤色也。
牝	毗忍、脾死二切。牝牡也。畜母也。
犢	徒木切。牛子也。
特	徒得切。牡牛也。又獨也。
犆	同特。又池力切。見《禮記》。
㸬	布外切。牛體長。又二歳牛。
犙	山含切。又且含切。三歳牛。
牭	思二切。四歳牛。又牛很也。
㹑	籀文牭。
犗	加敗切。騥牛也。騰也。
牻	莫江切。亂也。雜色牛也。
㹁	力薑切。牻牛也。
𤛶	力勢、力大二切。牛白脊也。
𤙛	達乎切。黃牛虎文也。
犖	力角切。駁牛也。
㸹	力拙切。牛白脊。
𤘾	普耕切。牛駁如星也。
犥	普沼、扶表、普槀三切。牛色不美澤。又牛黃白色。
犉	而純切。黃牛黑脣也。
㹊	五角切。白牛也。
𤛹	同㹊。又五沃切。
㹔	居良切。白牛也。
𤘸	他刀切。牛徐行。
𤙑	古訝切。𤙑車也。籀文駕。
犫	尺由切。牛息聲。又牛名。又出也。
犨	同犫。
牟	亡侯切。牛鳴也。又姓也。大也。愛也。取也。奪也。過也。倍也。進也。首也。
㹌	史𥳑切。畜牲，㹌。
牲	史京切。三牲，牛羊豕。
牷	疾緣切。體完也。
牿	古𣈉切。牢也。
牽	口田切。引前也。又挽也。速也。連也。
牢	來刀切。牲備也。廩倉也。又堅也。
犓	測俱切。養牛羊也。今作芻。
犕	皮祕切。服也。以鞌裝馬也。又牛八歳也。
㹃	甫胃切。兩壁耕。
犂	力兮切。耕具也。
㹗	徒刀、充刀二切。牛羊無子。
牴	丁禮切。觸也。略也。大牴，言大略也。角牴，雜技樂也。或作觝。
𤜂	丸綴切。牛蹄也。
㹂	五殄、胡結二切。牛很不從。又大皃。
牼	胡耕、口耕二切。牛膝下骨。
𤘡	巨禁切。牛舌病也。或作𦧈。
犀	先兮切。獸似牛也。堅也。棲遲。或作犀。
𤛎	眉隕切。獸似牛，蒼黑，出黃山。
物	亡屈切。凡生天地之閒皆謂物也。事也。類也。
牣	而振切。滿也。益也。
犧	欣宜切。純色牛。
㸲	子各切。牛肉重千斤，出華隂山。
犘	陌瓜切。牛名。
犦	步角切。犎牛也。
犤	平爲、平媧二切。牛名。又音陂。
犑	公覓切。牛名。見《爾雅》。
犩	牛威、牛畏二切。牛名。
犣	力涉切。牛名。
牰	徐救切。牛，眼黑。
犚	於貴切。牛名。
犈	奇貟、居辨二切。牛耳黑。
犌	古瑕切。牛有力。
𤜄	爲乖切。獸，似牛，四角人目。
𤛑	余鍾切。牛胅領。
㹎	力追切。求子牛。
㸪	似訓切。牛行遲。
𤘞	奴多切。獸，似牛。
犎	甫容切。野牛也。
𩙲	方韋切。獸，似牛，一目。
犍	居言切。犗也。獸，似豹，人首一目。
𤚳	同犍。
㸰	徒和切。或作𧣖。
㹍	徒的切。特牛。
犃	步后切。雄也。短頭牛。
𤙱	式夜切。馬名。亦作騇。
㹒	普角切。特牛也。
㸷	示勢切。一角仰也。或作觢。
牸	疾利切。母牛也。
犐	苦戈切。無角牛。
𤘽	呼口切。牛鳴也。亦作呴。
𤘻	如腫切。水中牛。
㹏	几隱切。善也。柔也。
犝	徒東切。無角牛。亦作䮵、童。
𤙡	思營切。赤牛。亦作騂。
㹉	魚袁切。獸似牛，三足。
牥	甫防切。良牛名，日行二百里。又云馲駝。
犇	補門切。牛驚。
𤙘	書尤切。牛。
犜	音敦。牛也。
𤚩	音秦。牛名。
𤚫	徒郎切。牛名。
𤛋	同𤚫。
㹆	音暉。犂牛頭。
𤛢	音繒。牛。
𤙵	赤唯切。牛。
牨	古郎切。水牛。
𤚬	七岡切。牛名。
牞	居求切。牛大力。
𤙠	音虯。牛角皃。
𤜉	音嬰。牛也。
𤛧	音尋。牛也。
𤘣	直深切。水牛。
㸳	郎丁切。牛名。
𤙣	𤙣𤙖，二同，呼今切。出神呪。
𤙖	𤙣𤙖，二同，呼今切。出神呪。
㹛	而小、而照二切。牛柔謹也。從也。安也。又馴也。《尚書》㹛而毅，字如此。
𤛾	同㹛。
㸼	音峯。牛也。
𤙟	音初。牛角。
㹓	魚小切。獸名。又音鐃。
𤚎	音㬰。黑牛。
𤙕	呼乖切。獸名。
𤘹	符悲切。使牛聲。
𤙤	音浮。牛黑脣。
𤛏	七古切。使牛也。
𤛐	烏口切。特牛也。又去句切。
㸸	烏后切。又烏遘切。
𤘘	同㸸。又音口。
牳	莫厚切。牛。
㹙	烏猛切。喚牛聲。
㸻	音俟。牛。
𤛲	於鬼切。牛。
𤙏	音去。
牯	姑戸切。牝牛。
𤘧	音宄。牛也。
㸵	同𤘧。牛聲。
𤛱	音秩。人姓。
𤙔	音兆。人姓。
牶	苦帣切。牛鼻棬。
犒	苦到切。餉軍。與𩝝同。
牪	牛眷切。牛件也。
𤘤	音譬。牛具。
𤚪	匹計切。牛。
𤚼	古候切。取牛乳。
犔	音餼。牛病。
𤘦	音介。牛四歳也。
𤘠	他見切。餧牛草。
𤙒	音叶。牛健。
𤙿	大果切。又音岳。
𤙰	音特。牛也。
𤛊	音拉。牛牴。
𤛦	音橛。
𤚱	音骨。牛也。
觕	昌欲切。牴人也。
𤜔	巨六切。牛。
犛	莫交切。獸如牛而尾長，名曰犛牛。又力之切。又牛黑色。
氂	莫袍切。犛牛尾。或作旄。
斄	力之切。強曲毛也。千豪也。古文作庲。或作𣮉。又力才切。
羊	余章切。豕屬也。《禮》云：凡祭宗廟之禮，羊曰柔毛。
芈	彌爾切。羊鳴也。又姓，楚之先也。
羔	古刀切。羊子。
羜	丈與切。未成羊。
𦎦	亡具切。六月生羊。
羭	與朱切。牡羊也。
𦍒	他達切。生也。小羊也。
𦍐	同𦍒。
羝	丁兮切。牡羊。
䍮	雉矯切。夷羊。又羊一歳。
羒	父云切。牝羊也。
牂	子唐切。羝羊也。
羖	公戸切。羖䍽，羊。
𦍩	同羖。俗。
䍽	音歷。羖䍽。
𦍨	居謁、巨謁二切。羖，犗羊也。
羯	同𦍨。
羠	因以、以脂二切。犍羊也。𩦆羊也。
羳	扶元切。羊黃腹。
𦎥	揩閒切。羊也。
𦎷	子吝切。羊名。又𠅘名，在汝南。
𦎣	於閒切。黑羊也。羣羊相積也。
羸	力爲反。弱也。病也。瘦也。劣也。
䍴	於僞切。羊相䍴𦎸也。或作委。
𦎸	子漬切。䍴𦎸。
群	巨云切。朋也。輩也。
𦍧	七移切。羊名，蹄皮可以割桼。
美	亡鄙切。甘也。善美。或作媺。
羷	力冉切。羊名。
羑	弋九切。導也。進也。善也。今作誘。
㕗	同羑。
羻	丘向切。後陳公子名。
羌	去央切。西方國也。楚語辭也。卿也。反也。章也。強也。
羶	式然切。羊脂也。羊氣也。或作羴。
羬	午咸、渠炎二切。羊六尺也。又獸名。
𦏣	同羬。
䍺	胡關切。又胡慢切。句山有獸，名之曰䍺，其狀如羊，稟氣自然也，不可殺之。
䍶	都弄切。泰山有獸，狀如牛，一角。
羹	古衡切。常所食，美也。
羱	魚袁、牛丸二切。羱羊，大角，西方野羊也。
䍱	似余切。野羊。
羫	口弄口江二切。羊肋。
羵	扶云、扶刎二切。雌雄未成也。
䍬	普耕切。使也。亦作抨。
䍨	方味切。人姓也。
羦	胡官切。獸，似羊，惡也。
䍸	布莫切。䍸䍫，獸也，似羊九尾四耳，目在背上。或作𤚽。
䍫	大何切。䍸䍫也。
䍼	子含切。羊鮑也。
䍳	九劣切。病也。跳皃也。
䍻	士兖切。羊也。
䍲	女奚切。羺䍲，胡羊也。
羺	奴溝切。羺䍲。
𦎹	力侯切。似羊，四角也。
𦎯	公侯切。取羊乳汁也。
羛	音希。地名。又音蟻也。
䍵	音爭。羊子也。
𦏆	大紅切。無角羊。
羥	口莖切。羊也。
羚	魯丁切。羊子也。
𦏖	戸關切。獸，似羊，無口。
𦎜	丑練切。尾長也。
𦏜	音預。羊也。
羏	音洋。又音翔。
𦏕	音獨。羊也。
𦏅	音厥。羊也。
𦎢	紀力切。
羴	式延切。羊氣臭也。亦作羶。
羼	初莧切。羊相廁也。相出前也。
𦫳	乖買、公瓦二切。羊角也。𦫳𦫳，兩角皃。
𦮃	古懐切。戾也。暌也。邪也。背也。差也。離也。今作乖。
芇	亡殄切。相當也。又亡延、亡寒二切。
𦹬	苦蛙切。不正也。
萈	胡官切。山羊細角也。寬字從此。
犬	苦泫切。狗之有懸蹄。
狗	古后切。家畜，以吠守。
㺜	女江、乃刀二切。多毛犬也。又女交切。
𤟫	所留切。犬名。又秋獵也。亦作蒐。
獀	同𤟫。
狵	莫江切。犬多毛也。
𡯎	同狵。
𤢔	許謁切。𤢔獢，犬短喙也。又許曷切。相迫懼也。亦作猲。
獢	許驕切。𤢔獢也。
狡	古卯切。獸名，少狗也。猾也。疾也。健也。獪也。
獫	力贍切。犬長喙也。又力儉、虛檢二切。
㹥	之句切。黃犬黑頭也。
猈	步買切。狗短脰。
猗	於宜切。歎辭也。犗狗也。又倚氏，縣名。
狊	呼闃切。犬視也。
𤟟	於陷、於咸二切。竇中犬聲也。
猝	且没切。犬從草中暴出也。言倉猝暴疾也。突也。今作卒。
㺌	胡斬切。又胡忝切。犬吠不出也。兩犬爭也。
猩	所庚切。猩猩，如狗，面似人也。又音星。犬吠聲。
狌	同猩。
默	亡北切。犬暫逐也。亦爲嘿靜字。
㺖	胡鑑切。小犬。又鄉名。
猥	於隗切。犬聲。又犬生三子也。
㺒	呼交、胡狡二切。犬擾駭也。獪也。
猱	乃刀切。獸也。
獿	同猱。又女交切。
㺑	山監切。又山林切。犬容頭進也。賊也。
獎	子養切。助也。成也。欲也。譽也。嗾犬厲之也。今作㢡。
㹽	初板切。齧也。犬食也。
狦	所姦切。惡健犬。
狠	五閒切。犬鬬聲。
㺕	扶元、皮眷二切。犬鬬聲也。
獡	式略切。驚也。獡獡，犬不附人而驚皃。
狋	魚肌切。犬怒也。兩犬爭也。又狋氏縣。又音權。
㹞	牛佳、語斤二切。犬聲。
狺	同㹞。
獷	鉤猛切。犬不可附也。
狀	仕亮切。形也。又書狀。
𤞛	阻良、阻亮二切。強犬。
獒	午刀切。犬四尺也。如人心可使者。
獳	乃候切。犬怒也。
𤠟	他蠟切。犬食也。亦作碟。
𤟬	同𤠟。
狧	同𤠟。
狎	下甲切。易也。近也。習也。
狹	同狎。今爲闊狹。
狃	女久切。狎也。習也。就也。復也。狐狸等獸跡也。
獪	古邁切。狡獪也。又音澮。
犯	扶錽切。抵觸也。
𤝑	古文犯。
猜	千才切。疑也。恨也。懼也。
犺	口盎切。健也。猬也。
㹤	去業切。多畏也。今作怯。
猛	麻獷切。健也。嚴也。惡也。害也。
獜	力丁、力仁二切。獜獜，聲也。亦作鏻。
獧	古縣切。跳也。急也。
狷	同獧。
狟	乎官切。狟，武皃也。威也。今作桓。
𤜲	牛吉切。犬怒皃。又步内切。犬過。
𤟍	竹厄切。犬張耳。
戾	力計切。來也。至也。待也。勢也。止也。立也。法也。定也。利也。虐也。著也。
𤡵	古文戾。
猌	牛僅切。犬張齗，怒皃。
犮	步末切。犬走皃。與跋同。
𤞞	古卜、余玉二切。獸名。
獨	大卜切。犬相得而鬬也。故羊爲羣，犬爲獨也。又獨𤞞，獸名，出《山海經》。
𤠢	古文獨。
𤝠	古文獨。
𤣝	思淺切。秋曰𤣝。殺也。亦作禰。
獮	同𤣝。
獵	力涉切。犬取獸也。
狩	式又切。冬田也。
獠	力弔切。宵田也。又力道切。夷名。
臭	尺又切。香臭之揔稱也。犬逐獸走而知其跡，故字從犬。
猲	呼艾切。犬臭也。
狣	雉矯切。絶有力。
獲	爲麥切。得也。辱也。婢之賤稱也。旌也。
獻	許建切。奉也。進也。上也。聖也。賢也。奏也。
𤜵	午見、午晏二切。獟犬也。逐虎之犬也。
獟	雅弔切。狾狗也。狂狗也。
狾	居丗切。狂犬也。
𤝼	古文狾。
玃	居縛切。狙也。亦作玃。
𤣓	同玃。
狂	具王切。癲癡也。
猙	疾井、側耕二切。獸名。
獘	婢丗切。獸名也。頓仆也。俗作弊。
類	律位切。獸名。種類也。法也。
狄	徒的切。北狄也。
猴	乎溝切。猕猴也。
狻	先丸切。狻猊，師子，一走五百里。亦作䝜。
猊	午兮切。狻猊。亦作貎、麑。
猶	以周切。猨屬也。猶豫不定也。尚也。可也。詐也。言也。又以救切。
猷	余周切。圖也。亦與猶同。
狙	且余切。𤣓屬也。犬暫齧人也。犬不絜也。
㺉	呼木切。似犬，惡也。上黃下黑。
獌	莫旦切。大獸也。長百尋。又狼屬。或作䝢。
狼	來當切。獸似犬。
獾	火丸切。牡狼。
犿	同獾。
獥	公弔切。狼子獥。
狛	白駕切。獸如狼。
𤝡	同狛。
𤝻	余支切。獸名。
狐	戸吾切。媚獸也。又狐疑，猶豫也。
猵	普年、布眠二切。獺屬。
獺	他達切。如猫，居水食魚也。
獱	婢賔切。獺屬。
猨	于元切。似獼猴而大，能嘯也。亦作蝯。
猿	同猨。俗。
猫	眉驕切。夏田也。食鼠也。或作貓。
𤝱	於結切。獒𤝱，獸名也。
㺟	除卓切。似獼猴而黃，又作蠗。
𤜣	時爾切。獸如狐，白尾。
猎	秦亦切。獸名。或作猲。
𤟤	胡昆切。獸，如犬，人面，見人即𥬇。
犳	之藥切。獸，豹文。
獹	來胡切。韓獹，天下駿犬。
㹱	且藥切。宋良犬。
獖	扶粉切。羊名。
猰	公八切。雜犬也。又烏八切。猰㺄，獸名。
㹾	巨表切。獪也。
𤡧	才癸切。雌狢也。
㺗	充山切。噬也。
𤣣	許苗切。犬，黃色也。
猾	爲八切。亂也。黠也。小兒多詐也。
猇	胡包切。虎欲齧人聲也。又許交切。
𤟣	余成切。似狐也。
獦	古曷切。獦狚，獸名。
狚	丁旦切。獦狚。
犽	午亞切。獸名。似獾也。
獚	胡光切。犬也。
𤣆	力延切。𤣆猭，兎走。又直山切。
猭	丑船切。𤣆猭。
𤠙	古瑕切。玃也。
㺛	之喻切。鄉名，又亭名。
獔	胡刀切。犬呼也。鳴也。咆也。或作噑。
狤	居一切。狂也。
㺎	弋恭切。猛獸也。或作𧴄。
狒	父沸切。似人形，被髮迅走。
猓	古火切。猓𤡮，獸。
猋	卑遥切。犬走皃。
猣	子公切。犬生三子也。
𤠜	大丁切。猱也。
狍	步交切。獸也。
猖	尺章切。狂駭也。
玂	巨衣切。犬生一子。
玁	喜檢切。玁狁，北狄也。
狁	余準切。玁狁。
㹿	音濁。猛犬。
𤜜	音力。犬爭皃。
狨	如充切。
㹫	音夷。
㹳	五胡切。
狴	邊兮切。獸名。
獼	武移切。獼猴。
猕	同獼。
𤢶	音窮。似虎。
㺋	音翁。豬也。
㺞	音余。歎聲。又豬兒聲。
狸	音离。似猫。
𤢷	音纎。獸也。
㺏	力朱切。豬求子。
猍	力開切。狸也。
𤟈	得紅切。
犲	音柴。犲狼。
獑	士咸切。獑猢，獸名，似猨。
猢	戸吾切。獑猢。
猦	府隆切。猦𤝕，獸有尾，小打即死，因風更生。
𤝕	音母。猦𤝕。
獂	音丸。豕屬。又音元。
猚	音壘。又音柚。似獼猴。
猯	音湍。野豬。
𤡥	五閒切。又音𥳑。犬爭皃。
狿	丑延切。又音延。獸名。
狑	郎丁切。犬名。
𤣤	同狑。
猧	烏和切。犬名。
㹻	同猧。
𤠠	音衰。犬名。
猽	莫屏切。小豕。
𤡨	直闔切。獸走皃。
㹲	火交切。犬驚。
𤠤	呼光切。狼。
𤠖	火交切。
獅	音師。猛獸也。
狳	與魚切。獸，似兔。
𤡲	音開。獸也。
𤝚	丑珍切。狂也。
𤟠	音胥。猨屬。
㺂	古禫切。
𤝘	音乎。犬吠聲。
猻	思昆切。猴猻也。
𤟥	音鞮。犬也。
𤠓	音奚。犬戎。
𤣑	音攜。獸名。
猄	九卿切。
𤢐	烏江切。𤢐𤝷，犬不伏牽。
𤝷	音降。𤢐𤝷。
𤝬	音抵。
𤠝	七何切。
㺈	音蚩。狩也。
㺥	士銜切。犬聲。
𤢎	音當。
𤡭	音彭。
狓	狓㹹，上音披，下音庚。
㹹	狓㹹，上音披，下音庚。
𤞡	音邪。㹺𤞡，獸也。
㹺	他合切。犬食。
𤝳	於止切。䝤姓也。
𤞝	直買切。又音稚。俗豸字。
犼	音吼。似犬。
㺝	音檻。虎聲。
狕	於絞切。獸名。
𤡪	以觜切。
𤟧	音葸。
𤜻	音婢。似豕。
𤜝	音几。似兔。
𤡂	力爲、力水二切。
狶	音喜。楚人呼豬聲。
𤢑	音葵。又音悸。
獬	何買切。獬豸也。
𤢙	力弔切。老𤢙。
獶	奴巧切。犬驚皃。
猌	魚近切。犬怒。
𪚓	魯紅切。
𤢹	力爲切。又力水切。
𤡆	𤡆猔，二同，子宋切。犬生一子。
猔	𤡆猔，二同，子宋切。犬生一子。
𤝏	皮戀切。犬爭皃。
𤡬	許器切。
㹬	生仕切。
猬	音胃。毛剌也。
猘	音制。
狖	狖㺠，二同，羊就切。黑猿也。
㺠	狖㺠，二同，羊就切。黑猿也。
犹	尤豆、丁角二切。
𤡀	音漾。獸也。
𤠚	桑故切。獸也。
𤠹	尺丗切。狂犬也。
𤢓	音據。
𤞟	音豆。犬吠聲。
㹟	音決。
㺘	阻懴切。
𤟢	音遁。道犬。
㹿	豬孝切。狩。
𤢵	音賴。狂也。
獁	音罵。
獍	居命切。獸名。
𤠎	音即。犬生三子。
狘	許月切。獸走皃。
𤜸	音厄。豕也。
𤟃	所甲切。豕母也。
獝	許必、巨聿二切。狂也。
㹼	居六切。獸名。
𤜯	音插。犬食。
𤝟	音弗。犬皃。
𤟭	丑略切。犬似兔。亦作㲋。
獯	許云切。獯鬻。
狽	布蓋切。狼狽也。
狢	下各切。狐狢。
𤞚	思焦切。狂病。
猆	匪肥切。
犾	牛斤切。兩犬相齧也。
㺇	息利、息梨二切。辨獄官也。察也。今作伺、覗。
獄	牛欲切。二王始有獄。殷曰羑里。周曰囹圄。又謂之牢。又謂之圜土也。
豕	式爾切。豬豨之揔名。
𢁓	古文豕。
豬	徵居切。亦作䐗。
䝑	丑凶切。土豬也。
𧰰	音尢。豕也。
𧰩	他丁、他定二切。豕皃。
𧱆	息工切。豕也。
豰	許卜切。𧴀子也。或作㺉。
豯	下雞切。豕生三月曰豯。
豵	子公切。豕生三子也。
豝	布家切。牡豕也。
豣	公田切。豕一歳。
𧱚	同豣。
豶	扶云切。犗也。
豭	古瑕切。牡豕也。
䝐	羊捶切。豕，俗呼爲豶豬也。
𧱞	同䝐。
豛	營隻切。齧豕。
豤	口殄、口很二切。豕齧地。
豷	於計切。豕息。
豧	芳于、芳又二切。豕息。
豢	乎串切。養豕也。
豠	才余切。豕屬。
豲	乎官切。豕屬。又縣名。
𧱂	同豲。
豙	牛旣切。豕怒毛豎。
豱	於昆切。豕名。見《爾雅》。
豦	竭於切。封豦。豕屬也。又居御切。
豥	胡來、古來二切。豕四足白也。
豟	於隔切。豕五尺。
𧲒	同豟。
𧱁	徒公切。似豕，出泰山。
𧱴	莫丁切。小豚也。
𧲂	力人切。似豕，身黃。出泰山。
䝏	力俱切。求子豬。
𧰿	午蓋切。老豬也。
𧲌	山甲切。老母豕。
䝒	士俱切。小母豬。
𧱛	同䝒。
䝕	之涉切。良豬。
䖶	呼回切。豕䖶地。
𧱝	九物、衢物二切。豕𧱝地。
𧱻	亡狄切。白豕黑頭。
豞	呼逅切。豕鳴也。
䝓	力涉切。長毛也。或作𩯓。
𧲍	莫公切。似豕也。
䝋	子宋切。牡豕也。
猣	同䝋。
豩	火類切。
䝅	呼恢切。豕。
豪	戸刀切。豬毛如笄而端黑也。又俊也。帥也。此籀文。小篆作𩫒。
䝎	音湍。豬也。
𧰯	音雄。豕狩。
𧲀	音牽。豕也。
䝔	呼丸切。野豬也。
豘	徒昆切。豬兒也。
𧱩	音便。豬也。
𧱜	音倫。獸也。
𧱀	音先。
𧲄	爲委切。豕𧲄也。
𧰷	莫厚切。豕。
豨	火豈切。豕也。
𧰪	音旱。
𧱾	古懐切。又丘愧切。大。
𧱄	空旱切。
𧱲	許氣切。
𧱐	音孝。豕。
𧲔	音衞。豕。
䝍	音桾。又九云切。
𧱠	音卓。龍車。
𧲐	音雹。小豕。
𧰹	女滑切。豕。
𧲃	音閔。豬名。
䝌	只劣切。豕也。
𧱒	章移切。豕高五尺。丁角切，山。
𧱕	音役。
䝆	音忽。
𧱵	徒郎切。
豳	古文邠字。
𧱔	徒昆切。豕子也。或謂之豯。
豚　	籀文𧱔。
𧲝	爲罽切。豚屬也。
𧲞	同𧲝。
㣇	徒計、余利二切。貍子也。脩豪獸也。又豬也。
𡱃	古文㣇。
𢑢	呼骨切。豕屬。
𩫚	胡刀切。亦作豪。
𢑷	胡貴切。蟲似豪豬也。或作蝟。又類也。茂皃也。
彙	同𢑷。
㣈	相利切。豕聲也。俗作𨽼。
𠭾	古文㣈。
彐	居例切。彚類也。
彘	除厲切。豬也。
彖	他亂切。才也。豕走悅也。
嘼	敕又切。六嘼：牛、馬、羊、犬、雞、豕也。養之曰嘼，用之曰牲。今作畜。又許又、許六二切。
獸	式又切。四足，有毛，走者謂之獸。
𢊁	直倚、宅買二切。解廌，獸，似牛而一角，古者決訟令觸不直者見《說文》。或作𧣭豸。
薦	子見切。獸所食草也。又進獻也。陳也。
灋	方業切。則也。今作法。
𡦱	交孝、呼教二切。解𢊁之屬。
𢋱	仕捉切。速也。
鹿	力木切。麞屬。
麚	古瑕切。牡鹿。
麟	力眞切。仁獸也。大麚也。麒麟也。
𪊺	同麟。
麐	同麟。
麒	渠之切。麒麟。
𪋝	先卜切。麞鹿之跡也。
麀	於尤切。牝鹿。
𪋎	古文麀。
𪋐	奴亂切。鹿麛也。
麛	亡雞切。鹿子也。
麉	古田切。鹿絶有力也。又音罄。
𪊑	同麉。
麋	亡悲切。鹿屬。
麔	巨久切。牝麋也。
麎	市眞、市軫二切。牝鹿也。
麇	几筠切。麞也。
麏	同麇。
麕	籀文麇。
麞	之羊切。鹿屬。亦作獐。
麃	白交、普表切。獸似鹿。
麈	之庾切。獸似鹿。
麑	五兮切。鹿子，或狻麑，師子也。又作貎猊。
麙	五咸切。山羊也。
麢	力丁切。麢羊也。角入藥。
麝	市亦、市夜二切。麝香。
𪊧	居攜切。鹿屬。
𪋮	似與切。似鹿而大。
麗	力計切。偶也。施也。華綺也。好也。數也。
𠧥	古文麗。
𠀙	古文麗。
丽	篆文麗。
麌	牛矩切。牝鹿也。
麜	力一切。牝麕也。
䴟	胡官切。鹿一歳。
𪋇	之惟切。鹿二歳。
䴤	所京切。獸似鹿。
䴧	於皮切。䍼䴧也。
䴦	語斤切。獸名，似貉而八目，出《山海經》。
䴠	於道切。麋子也。
麁	千胡切。踈也。本作麤。
麆	仕居切。麕子也。
麡	才兮切。麡狼，獸，似鹿。
䴩	音瓢，鹿屬也。
𪋗	莫兮切。
𪊕	房脂切。
麅	步交切。
麠	几英切。大麃。
麖	同麠。
𪊥	胡官切。
麍	音流。鹿屬。
𪋏	音諸。
𪊐	音夫。鹿屬。
𪊨	居履切。《爾雅》云：𪊨，大麕，旄毛狗足。
麂	同𪊨。
𪊪	烏口切。
麤	七胡切。不精也。大也。䟽也。或作麁。
𪋙	同麤。
𪋻	雉珍切。埃𪋻也。今作塵。
𡔚	籀文𪋻。
㲋	丑略切。獸，似兔而大也。
𠕗	同㲋。
𤟭	同㲋。
毚	士喦切。駿兔也。狡也。
𣬎	古穴切。獸似貍。
𣬕	胥野切。獸名。
𣬐	生兾切。獸似貍。
兔	他故切。毛可爲筆。
菟	同兔。又音圖。地名。
逸	以一切。過去也。奔也。縱也。逃也。理也。
冤	於元切。屈也。不理也。枉曲也。煩冤思念也。
婏	方萬切。兔子。
䨲	乃侯切。婏也。
㕙	子徇、且倫二切。狡兔。
𠓗	芳句切。急疾也。今作䞯。
𠒢	五丸切。兔子。
𠫗	仁九切。《說文》曰：獸足蹂地也。或作狃。又女九切。
禸	同𠫗。
离	丑支切。山神也。猛獸也。或作螭。又力支切。
禽	其林切。二足而羽也。亦鳥獸揔名。
萬	亡願切。十千也。又蟲名。
㸘	古文萬。
禼	思列切。蟲名。
𥝁	古文禼。
禹	于矩切。蟲也。舒也。夏禹也。
𥜼	同禹。
𢁰	同禹。
𢀏	扶沸切。獸名。亦作狒、𣈦。
兕	徐𡛷切。兕，似牛。見《爾雅》。
𧰽	同兕。
𠒅	古文兕。
象	似養切。獸中最大也。象胥，官名也。亦與像同。
𤉢	古文象。
豫	弋庶切。怠也。安也。敘也。佚也。早也。逆備也。或作預。又獸名，象屬。
能	奴登切。多𢪊藝也。工也。善也。又奴臺切。三足鼈也。
㔮	乃何切。獸似鼠，食之明目。
熊	干弓切。《說文》曰：獸似豕，山居，冬蟄。
𪏛	古文熊。
羆	鄙爲切。似熊，黃白色。
𥀦	古文羆。
𥀍	古文羆。
龍	力恭切。能幽明大小，登天潛水也。又寵也。和也。君也。萌也。
龗	力丁切。龍也。又作靈。神也。善也。或作𩵀。
靇	同龗。
𪚕	苦含切。龍皃也。受也。聲也。盛也。
䶬	古田、丁篋二切。龍鬐。
𪚜	同䶬。
龖	達荅切。飛龍皃。
𪚝	音龍。圭爲龍文。
龘	音沓。龍行龘龘也。
虍	火乎切。虎文也。
虙	浮福切。虎皃。又虙戲，太皡也。
虞	牛俱切。有也。助也。樂也。望也。度也。專也。備也。誤也。安也。又掌山澤之官名。
䖍	奇連切。虎行皃。又殺也。惠也。欺也。端正皃也。固也。敬也。椹也。強取也。少也。
虐	魚約切。殘也。
𧆧	同虐。
𧆱	古文虐。
𧇽	渠吕切。鍾磬之柎，以猛獸爲飾也。亦作鐻。
𧆾	同𧇽。
𧇆	古文𧇽。
𧆥	胡甲切。今作狎。
虖	荒烏切。哮虖也。又池名。
虘	昨何、才都二切。虎不柔也。
虨	補閒切。或作玢。
虑	房七切。愁皃。
虎	呼古切。惡獸也。
𧇂	古文虎。
虒	思移切。委虒，虎之有角者。
甝	胡甘切。白虎也。
虪	式六切。黑虎也。又音育。
䖑	亡狄切。白虎也。
𧈜	徒登切。黑虎。亦作𩦶。又音彤。
䖔	虛暫切。甝屬也。又虎怒皃。
虥	士板、昨閑二切。貓也。
彪	悲虯切。虎文。
䖊	魚廢切。虎皃。
𧆫	牛乙切。虎皃。
䖐	牛斤切。虎聲。
虓	許交切。虎聲。
𧈑	公厄切。虎聲。
虩	許𨻶切。恐懼也。又蠅虎，蟲。
䖘	大乎切。烏䖘，即虎也。
䖚	音烏。楚人呼虎爲烏菟。俗從虎。
虣	步到切。今作暴。
𧇻	音覓。俗䖑字。
𧇞	去良切。
虠	音姣。虎聲。
號	音豪。哭聲。又與号同。
𧆻	古呼切。息也。
𧇝	所禄切。虎行入林。
䖕	昨古切。生虎也。
䖎	音狎。虎也。
䖓	女滑切。虎行皃。
𧇟	織牛切。虎習皃。
䖛	音索。虎皃。
虤	胡犬切。又五閒切。虎。
䖜	雉栗、牛巾二切。二虎爭聲。
贙	平犬切。贙，有力。見《爾雅》。
豸	直爾切。無足屬。又獸之長豸豸然也。
豹	布孝切。似虎也。
貙	敇朱切。似貍。又惷也。
貔	步尸切。猛獸也。
豼	同貔。
貚	大丹切。貙屬也。
豺	仕皆切。似狗也。
貜	九縳切。☀，獸名。
䝟	烏黠切。䝟貐，類貙。見《爾雅》。
貐	翼乳切。䝟貐。
貘	莫格切。白豹也。
𧴄	與恭切。猛獸。或作㺎。
貈	何各切。似狐也。
𧴏	同貈。
𧴘	同貈。
貆	胡官切。貈子貆。見《爾雅》。
貁	與呪切。猨屬。
貍	力之切。似貓也。
貛	火丸切。野豚也。
貒	他丸切。似豕而肥。又他畔切。
貗	力朱切。貒子也。
豻	午旦、午諫二切。胡狗也。亦作犴。
貂	丁幺切。鼠，如犬。
貉	莫格切。蠻貉也。亦與貈同。
𧳆	他公切。獸名。
貅	況牛切。猛獸。
𧳟	力才切。貍別名。
豾	倍悲切。貍屬。
𧲱	乙郎切。《爾雅》注云：今江東呼貉爲𧲱𧳅。
𧳅	山吏切。𧲱，𧳅也。或作𣬒。
貓	眉朝切。俗作猫。
䝜	息丸切。或作狻。
貎	五兮切。䝜貎。或作猊。
貖	於革切。鼠屬。亦作𪕶。
䝢	亡旦切。大獸。亦作獌。
貀	女滑切。似豹，無前足。
豽	同貀。
𧲰	音丘。獸名。
𧴗	音邕。似猨。
䝣	音渠。獸名。
𧲴	都宗切。獸，似豹有角。
豿	音苟。熊虎之子。
𧴂	步紅切。獸。
𧲤	魚容切。獸，似豕。
𧳞	音惟。獸名。
𧲭	作可切。獸。
𧳹	市照切。又音鄒。獸名。
䝤	張絞切。夷別名。與獠同。又盧皓切。
𧳚	此觜切。獸也。
𧴎	平表切。似狐，善睡。
𧳜	音帚。猛獸。
䝖	側巧切。豸。
𧴣	音嚴。獸名。
𧲮	中板切。豸。
𧳪	云貴切。毛剌也。
𧳝	張皃切。豸。
𧳙	余至切。貍子也。
貊	盲百切。蠻貊也。
貋	何滿切。猛獸也。
𧲥	音鶻。獸名。
𧳌	音秃。獸名。
𧳀	平表切。似羊，善睡。
𧳍	相邀切。見《史記》。
䝦	織戎切。獸，如豹。
𧲯	博末切。豸。
𧳠	皮寄切。
烏	於乎切。孝烏也。又語辭。
𤚶	古文烏。
焉	於連切。鳥名也。安也。疑也。又矣連切。語已之詞也。是也。
舄	七雀切。䧿也。又思亦切。今爲履舄字。
𠘧	是俞切。鳥短羽而飛也。
𠘱	之忍切。《說文》曰：新生羽飛也。
㐱	同𠘱。今文。
鳧	父俱切。鳥名。
乙	於秩切。玄鳥也。或作鳦。
孔	口董切。商姓。又嘉也。甚也。竅也。通也。空也。
乳	如庾切。以養子也。生也。字也。鳥之生子曰乳。
燕	於見切。乙也。白脰鴉也。又於先切。國名。
鷰	於見切。俗燕字。
鳥	丁了切。飛禽緫名也。《說文》曰：長尾禽緫名。
鸞	力丸切。鳥，似雉，見則天下安寧。
鳳	浮諷切。靈鳥也。雄曰鳳，雌曰皇，有五采，栖梧桐，食竹實。
鵬	步崩切。大鵬鳥。
鶠	於巘切。鶠，鳳也。
鸑	午角切。鸑鷟，鸞鳳之屬。
鷟	仕角切。鸑鷟。
鷺	來故切。白鷺也。頭有長毛。
鸕	亦音鷺。
鷫	思六切。鷫鷞，西方神鳥。
𪂸	同鷫。
鷞	所良切。鷫鷞。
鵾	古魂切。似雞而大也。
鶴	何各切。水鳥也。
鶖	七由切。水鳥也。
𪁖	同鶖。
鴚	古俄切。鴈屬。鴚鵝，鳥也。
𪃿	同鴚。
鴐	同鴚。
鵞	午何切。鴚屬。亦作鵝。
鴈	五諫切。大曰鴻，小曰鴈。
鳫	同鴈。
鴻	户公切。鴻鴈也。
鶩	亡附切。鴨屬。又音目。
鴨	烏甲切。水鳥。亦作𩿼。
𪁨	同鴨。
鵪	古文鴨。
鷖	烏兮切。鳧屬。
鵠	胡篤切。黄鵠，仙人所乗。《楚辭》曰：黃鵠之一舉，知山川之紆曲；再舉知天地之圎方。
鶚	五各切。雕鶚也。
鷣	以箴切。鷂也。
鸇	之然切。鷂屬。
𪃋	同鸇。
𪄃	同鸇。
鷐	市眞切。鷐風，鸇。
鸉	與章切。鸉，白鷢，似鴈。
鷢	巨月切。似鴈，尾白。
鶽	思尹切。祝鳩也。急疾之鳥也。或作隼。
鴿	古合切。似鳩而大也。
鳩	九牛切。鳥名。或作勼。
鶌	九勿切。似鵲而小，黑色也。
鶻	乎忽切。鷹屬。又音骨，班鳩也。
鵃	止遥、丁交切。鶻鵃也。
鴶	古黠切。鴶鵴，即布穀也。
鵴	居六切。鴶鵴也。
𪈓	同鵴。
䳚	苦汗、苦曷二切。䳚鴠，似鷄，冬無毛，晝夜常鳴，名倒懸。
鴠	音旦。䳚鴠。
鷚	莫彪、巨幽切。鷚，天鸙。
鶪	公覓切。伯勞。
鵯	音匹。鵯鶋，亦名鵯烏也。又音卑。
鸒	羊慮切。鸒斯，鵯鶋也。
鷽	猗角切。山鵲也。
鴂	古穴切。寧鴂，亦名飛桑，亦名巧婦。
鶭	芳往切。鶭，澤虞，常在澤中，見人輒鳴，喚不去，有象主守之官。見《爾雅》。
鴋	同鶭。
䳀	余日切。餔䜴鳥。
𪇰	布族切。鵅，烏𪇰，水鳥也。
𪈚	同𪇰。
鴛	於元切。鴛鴦，匹鳥也。
鴦	烏郎切。鴛鴦，亦音央。
鵽	知刮切。鵽鳩，一名冠雉。
𪂚	力竹切。𩣱𪅛，野鵞。
𪅛	力俱切。又音婁。
鸊	步覓切。鸊鷉，水鳥。
鷉	天兮切。鸊鷉。
鸕	力乎切。鸕鶿，水鳥。
鶿	才兹切。鸕鶿。
鷀	同鶿。
鷧	郁袐、於計二切。鸕鶿。
鳵	布老切。鳵性不止樹。
𪀀	同鳵。
鴺	徒兮切。鷩鴺，山雞。
鵜	徒兮切。鵜，鴮鸅，好食魚。又名陶河鳥。
鶘	戸徒切。鵜鶘。
鶬	千唐切。麋鴰，今呼鶬鴰。亦作𩀞。
鴰	公活切。鶬鴰。
鷒	大丸切。鸛鷒也。
鳶	以專切。鴟類也。
𪀝	同鳶。
鴡	且余切。王瞗。亦作雎。
鴝	具愚切。鴝鵒也。
鸜	同鴝。
𩿩	古文鴝。
鵒	音浴。鴝鵒。
𪈻	巨貟切。𪈻鵒，亦鴝鵒也。
鶡	何葛切。鳥似雉而大，青色，有毛角，鬬死而止。
鸚	於耕切。鸚鵡，鳥。
鵡	亡禹切。《禮記》曰：鸚鵡能言，不離飛鳥。
䳇	同鵡。又亡后切。
鷮	居苗切。似雉也。
鳪	音卜。雉也。
鴳	於諫切。鶬鴳也。
鵧	步丁切。烏臼。
𩾗	丁幺切。又作幺切。𩾗鷯，剖葦，似雀，青班，居蘆葦。又竹交切。
𪃹	子席切。𪃹鴒，雝𪆂。
鶺	同𪃹。
鴒	力丁切。𪃹鴒。
𪆂	巨於切。雝𪆂。亦作渠。
鴢	於鳥切。魚𪁉也。
鸀	徒角切。山烏也。又音燭。鸀鳿，鳥。
鳿	牛欲切。鸀鳿。
鷏	大堅切。《爾雅》云：鷆，蟁母。
鴷	音列。斲木也。口如錐，長數寸。
鸄	古的切。鳥似烏。一名唐屠。
鸍	式之、亡支二切。鳥，似𪀌而小，背上有文。
鴸	音朱。鳥似雞。
𪃍	五俱切。鳥似梟，人面，四目，有耳，見則大旱。
䳋	徒冬切。鳥如雞，赤足。
鴖	音珉。鳥名。
𪆨	同鴖。
鴗	力及切。天狗也。亦名水狗。
鵸	奇、輢二音。鳥名也。
䴅	必昆切。鳥如鵲，白身，赤尾，六足，出太行山。
䲦	徒賴切。鳥似烏，三目，有耳，音如豕，食之亡熱也。
鷔	五高切。有此鳥集，即大荒，國亡。
䳩	於遥切。鳥如山鷄，尾長，赤身，其鳴自呼也。
䳅	居是切。鳥狀如烏，赤足，名䳅鵌。
鷓	之夜切。鷓鴣，鳥，其鳴自呼，常南飛，似雉。
䳑	于九切。白鵫也。
鵫	竹敎切。白鵫，亦名白雉。
鴣	古乎切。鴣𪄶，鳥。
𪄶	似立切。鴣𪄶。
鸛	古亂切。鸛鳥，鵲屬。
鷤	達詣切。布穀也。又達兮切。
䳏	古惠、古穴二切。鷤䳏也。
鶗	大戾、大兮二切。鶗鵳，應仲春化爲鳩。
鶙	同鶗。
鳲	音尸。鳲鳩也。
鴀	甫鳩切。鴀鳩也。
𪂉	音域。戴鵀。
䳫	巨惟切。小鳩也。
䳕	音浮。䳕鳩也。
鸁	力戈切。飛桑也。
鸝	力知切。鸝黃。又楚雀也。
鵹	同鸝。
鵌	大吾切。鳥鼠同穴。又弋居切。
鶤	古魂切。雞三尺。或作鵾。
䳔	公六切。鳥名。
鷙	之利切。猛鳥也。
𪁊	同鷙。
鷲	鷲𩾵二同，似又切。鳥名。
𩾵	鷲𩾵二同，似又切。鳥名。
䳳	思律切。鳥名。
𪇲	子列切。小鷄也。
𪄭	次栗切。鳥名。
𪁾	烏道切。鳥名。
鶹	力牛切。鶹鷅，鳥，又名鶹𪅆。
鷦	子姚切。巧婦也。又鷦鷯，鳥。亦作鳭。
𪃦	亡消切。鷦鷯。
鷯	力幺切。鷦鷯，小鳥在葦。
鶨	丑弁、徒頓二切。俗呼癡鳥。又徒困切。
𪁑	弋拙切。水鳥也。
𩿢	地口、天口二切。水鳥，黑色。
鴲	至几切。鳥𣫠未生毛也。
䴌	莫公切。水鳥也。亦曰䴌鳩。
鵅	柯額切。鵋䳢也。又音洛。烏𪇰也。
𪃈	古屑切。𪃈𪈟，鳧屬。
𪃤	同𪃈。
𪈟	古鎋切。𪃈𪈟。
鷸	餘律、時律二切。翠鷸，似燕，紺色，生鬱林，知天將雨鳥也。故知天文者冠鷸。
𪈄	同鷸。
鵖	北及、北涉二切。鴔鵖，戴鵀，今呼戴勝。
鴔	皮及切。鴔鵖。
鷗	烏侯切。水鳥也。
䳁	皮達切。大鳥也。
鷛	羊恭切。鷛𪆂，鳥，似鳧，一名𪅂𪆂。
鳽	五革、五田二切。鳽，鵁鶄，似鳧，脚高，毛冠。
鶂	午的切。水鳥，善高飛。又五兮切。
鷊	同鶂。
𪁌	同鶂。
鷁	同鶂。
鵁	古爻切。白鵁，鳥，羣飛，尾如雌鷄。又鵁鶄。
鶄	子盈切。鵁鶄，似𪀌。
𪇳	止深切。𪇳鴜，水鳥，似魚虎而黑色。
鴜	子奇切。𪇳鴜，鳥。
鷳	乎閒切。白鷴也。亦作鷴。
𪈩	火丸切。𪈩鷒，鶝鶔。
鵍	同𪈩。
鷒	徒丸切。𪈩鷒。
鷂	以招切。五色雉。又以照切。鷹鷂。
鴪	以出切。飛疾皃。
鶯	於耕切。鳥有文。
鷩	必列切。鷩雉，可爲冕。又立冬入水化爲蛤。
鵔	思俊切。鳥狀如鴟，赤足，直喙，黃文。見則大旱也。
鸃	牛奇切。鵔鸃，鳳屬。又鷩雉也。秦漢之初，侍中冠之。
𪄱	知革切。雉屬，戇鳥。
鷕	以沼切。雉鳴也。
鶾	何干、何旦二切。雞肥皃，今爲翰。
鴆	除禁切。毒鳥食蛇，其羽畫酒，飮之即死。
𣫠	苦豆切。生哺𣫠鳥，子須母食之。
鸓	力追切。鼯鼠。又名飛生。又力軌切。
𪉀	籀文鸓。
鳴	莫兵切。聲相命也。嘷也。
鶱	許言切。飛舉也。
鳻	扶云切。鳻雀，似鶡。
𩿈	同鳻。又鳥衆皃。又飛皃。
鶞	丑倫切。鳻鶞，春鳸也。
鳸	乎古切。比鳸。鳥名。
𪄮	同鳸。
鴽	汝居切。鴽，鴿也。
鶢	于元切。鶢鶋，海鳥。
鶋	舉魚切。鶢鶋。
鶅	壯其、壯吏二切。東方雉名。
鷷	音遵。又音逡。西方雉名。
鳼	亡云切。鶉子也。
鶛	古諧切。䳺鶉也。
𪇘	丈留切。南方雉名。
𪆇	同𪇘。
鵗	許衣切。北方雉名。
䲬	巨支切。雉別名。
鶼	音兼。比翼鳥。
𪀗	九彼切。布穀也。
䳤	方列切。䳤𩿧，鳥。
𩿧	方于切。䳤𩿧。
䴑	大頰切。如鵲，赤黑色，兩首四足。
䳐	子次切。鳥，青黃色，即鵂鶹也。
𪆻	多敢切。鳥，青黃。
𪄀	步干切。鳥形人面，名𪄀𪃑，宵飛晝伏。
𪃑	音冒。𪄀𪃑。
𪁛	唯辟切。小鳩也。
𪂽	步昆切。𪂽鳩鳥。
鷶	眉解切。鷶𪀗，子巂也。
𪀣	巨六切。𪀣鳩也。
𪁜	力唐切。鸅鳩也。
𪇭	千賴切。鳩也。
𪃓	音婦。雀也。
𪀘	才亮切。女𪀘，巧婦也。又名𪀘雀。
𪇴	亡結切。𪇴雀，亦巧婦。
鵐	亡俱切。雀也。
𪆱	力周切。𪆱𩿀。飛鸓。
𩿀	除諷切。𪆱𩿀。
𪅮	眉筆切。𪅮肌，繼鶧。
鶧	於京切。鳥名。
鷱	古刀切。鵖鷱，鳥。
䳝	匹部切。鳥名。
𪁙	午胡切。𪁙鼠。或作鼯。
鷝	比吉切。鷝鴋鳥。
鴱	五大切。巧婦也。
鵀	女林切。戴勝也。又音壬。
鶝	方六切。戴勝也。
䲽	市亦切。䲽鳥，精列。
𪁞	大侯切。鴢頭鵁。
䴃	女交切。𩾗䴃，黃鳥𩾗，音嘲。
鵋	其記切。鵋䳢，鳥。
䳢	去其切。鵋䳢。亦作𪅾。
𩿬	余周切。𪁙鼠也。
鵵	大胡切。
鵩	扶福切。鳥，似鶄而大。
鸗	力恭切。梟也。
𩿲	莫栝切。鴨也。
鴄	音匹。鴨也。
𪀸	丑力切。溪𪀸也。
鷘	同𪀸。
鸙	弋灼切。天鸙也。
鵺	音夜。鳥名。
鷨	胡瓜切。雉別名。
𪁘	烏光切。雉名。
鶟	徒忽切。鶟，胡鳥。
𪈿	亡奔、亡姦二切。即比翼鳥也。
鶶	徒當切。鶶鷵，鳥。
鷵	大乎切。鶶鷵。
鵓	步忽切。鵓𪅄，鳥。
𪅄	先⺎切。鵓𪅄。
鶥	莫飢切。鶥鴰。
鶈	千兮切。鶈鸎，東夷鳥名。
鳺	方于切。鳺鳩也。
䳯	雉容切。䳯𪄹，鳥。
𪄹	市羊切。䳯𪄹。
鵂	許牛切。鵂鶹，鳥。
鶜	莫交切。鵟鶜，鴟。
𪁪	莫項切。鴟也。
鴟	充尸切。鳶屬。
鵄	同鴟。
鸎	於耕切。黃鳥也。
𪂈	弋占切。𪂈離，鳥，自爲牝牡。
𪅆	力支切。𪂈𪅆。
𪀽	詳遵切。𪀽䳦，小鳥。
䳦	許元切。𪀽䳦。
鶊	古行切。鶬鶊，鳥。
鶷	胡達切。鶷𪆰，伯勞。
𪆰	午鎋切。鶷𪆰。
鷋	大乎切。鷋鳩也。
鵛	古形切。鸒鵛，鷋。
𩾞	乎官切。鳩鷋，鳥喙蛇尾也。
鸆	魚俱切。鴋，鸅鸆。
鴮	於乎切。澤鴮也。
鴘	匹免切。鷹鷂二年色。
鵳	古田切。鶙鵳，鷂屬。
鷹	於陵切。鷙鳥。
鶆	力才切。鶆鳩也。
鵚	天谷切。鵚鶖也。
鵏	布乎切。鵏鶆也。
𪈴	九縛切。𪈴，鳥，似白鵁。
鴾	莫侯切。鴾母即䳺也。郭璞云：青州呼鴾母。
鷄	古奚切。知時鳥。又作雞。
鶵	仕于切。鳥子，初生能啄食。
鵰	丁幺切。鷲也。
䳺	烏含切。䳺鶉也。
鶕	同䳺。
鶉	音淳。䳺也。
𪇧	匹仁切。飛皃。或作䎙。
𪈥	乎圭切。鷤𪈥。或作巂。
䲨	戸工切。鳥肥大也。或作鴻。
𪇹	力盍切。𪇹䳴，飛起皃。
䳴	他臘切。鳥名。
䳂	呼幺切。或作䎄𣬸。
鸅	音擇。鴋，鸅鸆。
䳻	才三切。雕也。
鳹	求炎切。鳥啄食。
䲪	乎利切。鳥。
鴉	於牙切。鳥也。今作鵶。
𪅼	力的切。鳥，似鷹而大。
梟	古幺切。惡聲之鳥也。不孝鳥也。
𩾐	於秩切。燕𩾐也。亦作乙。
䳧	戸溝切。雕也。
鵲	七雀切。或作䧿。
鴊	之盛、之成二切。鶙鵳也。
鵑	古玄切。鷤䳏也。又名杜鵑。
鵊	古洽切。隂陽家有《鵊治》一篇。
𪅅	力灼切。鳥。
鳷	之移切。鳥名。
鵷	於元切。鵷鶵，鳥。
䳉	大冬切。鳥名。
𪁚	烏而切。烏鳴也。
䳟	靡京切。鳥似鳳。
𪄁	音元。鳥。
𪄯	古隨切。鳥。
䴁	語俱切。似秃鶖，見則兵起。
𪅖	式容切。鳥名。
鶲	烏紅切。鳥也。
鷭	府袁切。又音煩。
鴅	呼丸切。人面鳥喙。
鳱	古安切。鳱鵲也。亦作䧲。
𪁧	時眞切。鷐風鳥。
鶇	德紅切。鵷名，美形也。
𪂝	同鶇。
鶓	音苗。鳥名。
𪃌	與章切。鳥名。
鵟	巨王切。鳥有冠。
鷾	於記切。鷾鴯，玄鳥。
鴯	汝施切。鷾鴯。
鵮	知咸、口咸二切。鳥啄食。
𪅹	居希切。鳥。
𪇖	魯甘切。𪇖𪈜，鳥，今之郭公。
𪈜	音縷。𪇖𪈜，鳥。
鵨	失余切。
𪃎	音㬰。鳥名。
鷡	音無。鷡，鴽鳥。
𪀓	弋支切。
䳷	在容切。鳥名。
𪆯	女冬切。
𪂅	音支。鳥似鴈，一足也。
鴑	音奴。鳥名。
𩿡	音苔。鳥名。
䳿	音然。鳥名。
䳪	音專。又音湍。
𪂹	齒旬切。鳥。
𪈇	音錢。鳥名。
𪄷	息連切。鳥名。
𪃰	音貟。鳥名。
𪄲	音商。𪄲鴹，鳥，舞則天大雨。出《字統》。
鴹	與章切。𪄲鴹。
䴇	郎丁切。鳥名。
𪀞	呼光切。雀。
䲼	音生。鳥也。
鴴	戸庚、戸孟二切。荒鳥也。
𪁎	音消。鳥名。
𪀟	音回。鳥長一尺，五色文。
𪂼	音相。鳥名。
𪁸	去良切。鳥名。
𩾽	胥林切。鳥黑色。
𪅂	之羊切。鳥名。
𪀔	音詩。鳥名。
𪁹	音非。鳥名。
𪁋	𪁋𪂶，上音成，下音咸。
𪂶	𪁋𪂶，上音成，下音咸。
𪁿	音菘。鷂屬。
𪀚　	同𪁿。
𪆗	息夷切。鸒𪆗，雅烏也。
鷌	音馬。鳥名。
䲾	音巧。䲾婦。本作巧。
䴐	布老切。鳥。
𪆲	音賈。鳥名。
𪂀	音斧。鳥也。
𪂪	音婦。鳥名。
𩾿	音父。𩾿鳼，越鳥。
𪄂	乎馬切。鳥。
𪅃	匹沼切。鳥𠮓。
䳎	音舅。烏䳎，似鳩有冠。
𪈼	奴了切。鳥名。
𪁓	之餌切。鳥名。
𩾠	音已。鳥名。
𪀕	余制切。鳥名。
䳲	之刃、之鄰二切。鷺鳥。
鷧	音懿。水鳥。
鴳	音晏。鴳雀。
𪆶	音粲。鳥名。
𪈆	亡亘切。鴟𪈆也。
𩿟	郤據切。鳥。
𩾼	思積切。水鳥也。
𪈐	音頼。
𩾴	音介。鳥。
𪂌	音沓。
𪃼	音息。
𪅲	許及切。鳥名。
鳨	音力。鳥似鳧而小。
𩾜	同鳨。
鵦	盧谷切。鳥名。
𪀢	房六切。鳥名。
𪄸	音積。鳥名。
𪂺	居立切。鳥。
䴆	䴆鸈，上音僕，下音業。鳥名。
鸈	䴆鸈，上音僕，下音業。鳥名。
𩾟	子略切。與雀同。
𩿤	側八切。鳥雜毛色。
䳖	女輒切。鳥飛皃。
𪁷	美畢切。鳥名。
鴓	同𪁷。鳥如鵲。
𩾶	巨業切。
𪇼	奴丹切。《說文》鳥也。與難同。
𪇱	音落。鳥如鵰，黑文赤首。
隹	之惟切。鳺鴀也。又鳥短尾之緫名。
雅	午下切。楚烏也。一名鸒，一名鵯烏。又正也。儀也。素也。嫻雅也。
雀	子略切。依人小鳥也。又鵹黃爲楚雀。即摶黍也。
雉	直理切。野鷄也。又城高一丈三尺爲雉。又陳也。理也。
𨿘	古文雉。
閵	力進切。含閵，鳥。似鸜鵒而黃。
𨶄	古文閵。
雊	古候切。雄雌鳴。
雛	仕于切。鳥子，生自食。
雡	力又切。雉之晚生子爲雡。
𨾦	尺之切。惡鳴之鳥。亦作鴟。
䨄	烏含切。䨄𨿡。亦作䳺。
𨿡	市均切。亦作鶉。
巂	胡圭切。即布穀。又思弭切。
𨾔	甫誑切。鳥名。
猚	五隹切。水名。又鳥名也。
雗	何干、何旦二切。白雗，雉也。又云：鷽也。
雞	結兮切。司晨鳥。亦作鷄。
離	力知切。亦作鸝。倉庚也。又散也。去也。明也。麗也。遇也。兩也。判也。陳也。羅也。又力智切。
雝	於容切。雝渠也。亦作𪄉。
䧹	於陵切。今作鷹。
雕	丁幺切。鷲也。能食草。
𨿠	示規、市惴二切。子𨿠，巂也。
雃	苦田、苦莖二切。雝渠也。
雂	古含、巨林二切。《傳》有公子若雂。又巨炎切。
𨿯	力奚切。𨿯黃，楚雀，其色黎黑而黃。亦作鵹。
雁	五諫切。鳥也。
霍	呼郭切。鳥飛急疾皃也。揮霍也。
𨾵	汝居切。𨾵，鴾母，即䨄也。或作鴽。
雇	乎古切。亦作鳸。今以爲雇僦字古護切。
𩁌	弋垂切。飛也。
䧴	志移切。鳥也。度也。武帝造䧴鵲觀，在雲陽。
𨾊	戸工切。傭也。鳥肥大也。
𩀼	先旦切。飛𩀼不聚也。或作散。又先但切。
隿	余力切。繳射飛鳥也。今作弋。
𨾍	同隿。
雄	有弓切。鳥父也。
雌	七移切。鳥母也。
䍜	竹敎切。覆鳥令不飛走也。或作罩。
雋	徂兖切。肥肉也。長沙有雋縣。
䨂	子由切。雞雛。
隼	思尹切。祝鳩也。
䨁	亡付切。雀子。
難	奴丹切。不易之稱也。《說文》又作𪇠。鳥也。
𩁢	古文難。
𩁚	古文難。
𩀙	古文難。
雎	七余切。王雎也。又次雎，行難也。
雜	徂沓切。糅也。又同也。廁也。猝也。最也。
𩀨	才恭切。雞也。
䧲	古丹切。堆䧼，鵲。
䧼	古篤切。鳥也。
雓	與居切。雞子名。
𨿿	充鞏切。雀也。
䧷	人中切。人姓也。
𩀋	仁眷切。鷚雞。
䧿	七略切。䧲䧿。
𨾚	居彌切。子𨾚，子鳺鳥。
𩀿	子心切。𩀿，雞也。
𨾴	古迷切。谷名。
𩀎	古覓切。或作鶪。
𩀞	千郎切。𩀞庚也。或作鶬。
𨾳	弋屬切。或作𨿜。
𩁕	弋去切。𩁕斯鳥。或作鸒。
集	秦立切。合也。
隻	之石切。奇也。一枚也。
𨿜	余蜀切。
雒	力各切。鵋䳢鳥。
𨿢	德紅切。鳥名。
𨾛	昌耳切。
𩀦	徐立切。鳥。
𩀇	五各切。
䨈	音賔。小雀。
𨾡	胡廣切。田器也。
䧳	似垂切。又音隹。
奞	先進切。鳥張羽，自奮奞也。
奮	方慍切。翬也。飛也。動也。朋也。奮奞也。振也。舒也。
奪	徒活切。取也。不與也。易也。怒也。諍也。
萑	後官切。老兔似鵂鶹，有角，夜飛，食雞，鳴人有禍。
雚	公換切。水鳥，今作鸛。
舊	巨又切。故也。又許流切。舊鶹。今作鵂。
𡚊	呼丸切。化也。
蒦	紆縛、於白、居莫三切。高視也。遽視皃也。度也。
彠	同蒦。
瞿	忌俱、居遇二切。鷹隼之視也。瞿儉，驚懼之皃也。
矍	九縛切。矍矍，視而無所依之也。鷹隼得逸志也。遽視也。
雔	市由切。雙鳥也。又除尤切。
靃	呼郭切。飛聲也。又綏彼切。靃靡，草隨風皃。亦作霍。
雙	所江切。兩也。偶也。又飛鳥二枚也。
雥	才市切。羣鳥也。又走合切。
䨊	於蠲切。羣鳥。
雧	秦立切。聚也。今作集。
魚	語居切。水中蟲。
䲊	大果、弋水二切。魚子巳生。
𩷷	籀文䲊。
鮞	人之切。魚子也。
魼	丘於切。魚也。亦作鰈。又他臘切。
鲽	他臘切。比目魚。
鮙	同鲽。
𩹾	奴荅切。魚，似鼈無甲。
魶	奴臘切。鯨也。
鱒	慈損切。赤目魚。
𩻯	力因切。魚名。
鰫	弋恭切。魚名。
䱬	思於切。魚名。
鮪	爲鬼切。鮥魚名。
䱎	公登、公贈二切。䱎䲛，鮪也。
䲛	武登、武亘二切。䱎䲛。
𩷮	《說文》䲛。
鰥	古頑切。魚名。又老而無妻曰鰥。
鯀	古本切。大魚也。
鯉	力耳切。今赤鯶。
鱣	知連切。鯉也。大魚也。頷下無鱗。
𩼼	同鱣。
𩽱	籀文鱣。
鱄	市臠切。魚名。
鮦	直壟切。鱧魚也。又直久切。
𩽵	力啓切。鮦也。
鱧	同𩽵。
䱾	力侯切。大青魚。
鱺	力兮切。魚似蛇，無鱗甲，其氣辟蠹蟲也。
鰜	公嫌、胡兼二切。䱾也。
䱏	他口切。魚名。
鯈	徒堯切。白儵魚也，似雞，赤尾，六足四目。又直流切。
鯾	卑連切。魴魚也。
鯿	同鯾。
魴	扶方切。赤尾魚。
鰟	籀文魴。
鱮	似吕切。魚名。
魣	同鱮。
鰱	里然切。魚名。
鮍	匹皮切。𩹄魚也。
䱂	於堯切。鱮魚也。
鮒	扶句切。鰿魚。
𩷏	巨成切。魚名。
鱏	徐林、弋林二切。鮪也。
𩼝	市羊切。黃鱨魚。
鯢	五兮切。大魚似鮕，四足，聲如人。
鰼	似立切。泥鰌也。
鰌	七由切。狀如鱧而小。
鯇	戸本切。魚，似鱒而大。
魠	他各切。名黃頰。
鮆	前啓切。刀魚也。短也。
鮎	乃兼切。鰋也。
鰋	於幰切。魚名。
𩹽	同鰋。
䱤	公念切。魚也。又音陷。見《山海經》。
鮷	大兮切。大鮎也。
鯷	大計切。鮎也。
䲚	力大切。又他達切。魚名。
𩻛	子林切。魚名。
鱖	居月切。魚，大口，細鱗，班彩。
𩼦	徐垢切。白魚也。
䱇	市演切。魚似蛇。
鱓	同䱇。
鮸	眉辯切。魚名。
魵	逢粉切。魚名。
䲐	力古切。魚名。
鰸	於于切。魚名。
鯜	七接切。魚名。
䰽	布賴切。魚名。
魦	所加切。鮫魚。
鮮	思連切。生也。善也。好也。又思淺切。少也。
鱻	思連切。鳥獸新殺曰鱻。亦作鮮。
䱡	居六切。魚也。
𩽘	同䱡。
鱳	力各切。魚也。
鰅	娛容切。魚名。
鰂	疾得切。鰞鰂也。
鱡	同鰂。
鰞	音烏。鰞鰂，魚。本作烏。
鱅	與恭、市恭二切。魚似鰱。
鮊	手亞切。海魚也。
鮐	他才切。魚也。
鰒	步角切。海魚也。又音伏。
鮫	古爻切。䱜屬，皮有文。
鯨	巨京切。魚之王。
䲔	同鯨。
鯁	古杏切。魚骨也。
鱗	力因切。魚龍之鱗也。
鮏	先丁切。魚臭也。
鯹	同鮏。
鱢	先刀切。鮏鱢也。
鮨	巨梨切。魚名。又鮓屬。
鰭	同鮨。
䱈	古文鮨。
𩺃	仄下切。藏魚也。
鮓	同𩺃。
𩼻	籀文鮓。
𩷒	才枕、才箴二切。大魚爲鮓。小魚爲𩷒。
䰼	同𩷒。
鮑	步巧切。漬魚也。今謂裛魚。
魿	力巾、力丁二切。魚連行也。
鰕	何加切。魵也。長須蟲也。
鰝	乎老切。大鰕也。
𩹿	更白切。海魚也。
魧	乎郎切。魚名。又音剛。
𩶁	步梗切。蚌也。
鮚	巨栗切。魚也。
鰻	莫安切。魚也。
𩺀	子亦切。鮒也。
鰿	同𩺀。
鲫	同𩺀。
鱯	乎花切。似鮎而大。
魾	步悲切。大鱯也。又敷悲切。
𩸄	乎瓦切。鱧也。
𩹂	于貴切。魚，似蛇。四足。
鱬	而朱切。鳥似魚。
鰩	與照切。魚身鳥翼，常從西海飛來東海。
鰠	先刀切。魚似鱣。
魮	頻葵切。魚也。音如罄聲。
䲃	祖道切。魚名。
鮯	公帀切。深澤有魚，狀如鯉，六足，鳥尾。
鮡	治矯切。大鱯也。
鱵	之深切。魚名。
鱤	公禫切。黃魚也。
鮵	徒括切。小鮦也。
鮂	似由切。魚也。或作鮋。
䱻	胡八切。魚如鳥。
鰦	子夷切。黑鰦也。
鯩	力均切。魚也。
鰧	大曾切。魚似䰽，蒼文赤尾。
䲀	之利切。魚名。
鮤	力結切。鮆魚也。
魛	丁高切。蔑魛，魚。
鱦	弋證切。小魚也。
䱆	同鱦。
鱀	巨旣切。魚名，似鱏也。
鱁	雉六切。鱁鮧也。
鮧	音夷。鱁鮧。又魚名。
鯤	古門切。大魚。又魚子。
𩵩	方娛切。𩵩鯕，魚也。
鯕	巨基切。𩵩鯕。
鱊	古八切。《爾雅》曰：鱊鮬、鱖鯞，小魚也。似鮒子而黑。
鮬	蒲故切。鱖鯞也。
鯞	之酉切。鱖鯞也。
䰲	於八切。魚名。
𩹇	達丁切。魚也。
𩺵	所巾切。魚尾長。
魟	呼工切。魚名。
䱢	壯耕切。魚名。
鱍	巿活、普活二切。尾長皃。
鯆	夫禹切。大魚也。
魺	戸多切。魚名。
鯪	力承切。鯉也。有四足。
鯼	子公切。石首魚。
𩶅	尺尸切。鮪𩶅也。
鮛	尸六切。鮪也。
䱋	記冢切。魚也。
䲌	口換切。魚撞罩。
鮩	步杏切。白魚也。又音並。
鱐	思六切。鮐母也。
䰴	居乞切。斷魚也。
䱣	子律切。儵也。
䱝	步隹切。黑鯉也。
鮋	直留、市由二切。魚名。
𩹉	方韋切。魚，似鮒。
鰑	與章切。赤鱺也。
𩽛	扶各切。魚似鯉。
𩹲	普乎切。𩹲䱐，魚，一名江豚，欲風則踊。
䱐	覆浮切。𩹲䱐也。
鱲	力涉切。魚名。
䱲	與專切。魚名。
鯧	齒楊切。魚名。
鰲	午刀切。魚名。
𩷕	力當切。𩷕䱺，雄蠏。
䱺	胡哀切。𩷕䱺。
鱎	奇兆切。白魚也。
鰹	古田切。大鮦也。
鯸	胡溝切。鯸䱌，魺也。食其肝殺人。
䱌	亦之切。鯸䱌。
𩼈	於報切。小鰌也。
𩼊	力戈切。魚有翼，見則大水。
鯔	壯其切。魚名。
鰪	於臘切。鰪鱂，魚。
鱂	子羊切。鰪鱂。
鯅	式延切。魚醬。
鰬	巨連切。魚也。
䱅	莫括、莫結二切。海中魚，似鮑也。
鱴	同鮇。
𩽏	力的切。魚名。
𩹺	同𩽏。
鮈	記于切。𩶭鮈，魚名。
𩶭	午胡切。魚名。
𩻟	火嬀切。大魚也。又音爲。
鮹	思幺切。魚名。
鯛	丁幺切。魚名。
鱟	胡遘切。《山海經》云：形如車。文青黑色，十二足，長五六尺，似蟹。雌常負雄，漁者取之必得其雙，子如麻子，南人爲醬。
鮠	午戈、午回二切。魚名。
鮿	竹涉切。膊魚也。鹽漬魚也。
魽	呼甘切。似蛤，有文如瓦屋。
鮭	古迷切。魚名。
𩹶	大當切。魚名。
𩼅	人用切。鮐魚。
魳	徒合切。又所其切。魚也。
䲒	胡買切。鮦也。
䲓	魚檢切。䲓鰅，魚也。
鰅	魚容切。䲓鰅。
鮾	奴罪切。魚敗也。
魡	丁叫切。亦作釣。餌取魚。
魪	假邁切。兩魪，即比目魚也。
鱷	午各切。魚名。
鰐	同鱷。
鰶	子裔切。魚名。
䱱	大兮切。魚四足。音如嬰兒，食之無疾。
䱷	語居切。捕魚也。
䰻	同䱷。又作𩼪。
漁	同䱷。又作𩼪。
鱸	洛乎切。魚名。
鰊	洛見切。魚名。
鯬	音犂。魚名。
鮀	大何切。魚名。
䰿	同鮀。俗。
魤	五何切。
鮃	音平。魚名。
鰍	七由切。與鰌同。
鰷	音條。魚名。
𩼌	無非切。魚名。
䲗	戸巖切。魚。
䱵	烏紅切。魚。
𩶢	莫侯切。魚。
𩵍	音求。魚名。
𩹍	音葵。魚名。
鰤	音師。魚名。
鰓	相來切。魚頰也。
鱕	甫煩切。又音煩。魚名。
𩽀	音讎。魚名。
鱑	戸光切。魚名。
鯖	倉經切。魚名。又音征。
鰡	音流。魚名。
𩸾	音耶。魚，似蛇，長一丈。
𩵭	于匡切。魚。
𩼉	都郎切。又都浪切。魚。
𩹷	於鬼切。魚。
𩵠	𩹷同。又音牛。
鯄	音求。魚名。
魨	音豚。魚名。
鮼	七𡬶切。魚名。
鱃	音羞。魚名。
𩶈	音呼。魚。
𩻚	音呼。又音無。
鮶	音君。蟲似魚也。
𩹊	以周切。魚名。
鰄	於非切。魚。
䲑	義奇切。
魜	而眞切。魚。
鮢	諸儒切。魚。
鮽	與魚切。魚。
𩽝	仕咸切。又音陷。
𩶣	音舟。魚名。
𩶥	旴鬼切。魚。
魮	父脂切。魮魚，狀覆銚，鳥首魚尾，音如磬石，出《山海經》。
𩶩	莫六切。魚名。
𩽜	居偃切。魚。
鰢	莫下切。魚名。
鱌	音象。魚名。
𩼂	以水切。又音唯。
𩵗	疾里切。魚也。
𩻝	音巽。魚名。
𩵖	音小。魚名。
𩶂	音宁。魚名。
鰖	音妥。魚名。
𩽎	音唯。
鱭	音薺。
鱝	防吻切。盤尾毒魚也。口在腹下。
鰵	音慜。魚名。
鮌	音鯀。魚名。
魬	音販。魚名。
𩶤	先顯切。魚。
鯶	乎衮切。魚。
鰾	毗眇切。魚鰾，可爲膠。
𩸂	府吻切。
𩷓	之利切。魚名。
䱰	直勇切。魚。
𩷼	時正切。魚。
魱	音互。魚名。
𩶽	力際切。
𩸀	匹亘切。
𩵏	音化。魚也。
䱿	初陷切。魚。
鮄	音佛。海鱼。
𩻍	音尉。魚名。
鯡	音沸。魚子也。
𩹼	胡幹切。魚。
𩼄	音罽。魚名。
𩹎	於陷切。
𩹟	音柰。魚名。
𩷖	音步。魚名。
𩷐	居六切。魚。
𩺷	布蜜切。魚。
鮥	音洛。大魚。
鯥	力竹切。魚，狀如牛，陵居，蛇尾，有翼，出《山海經》。
鰴	火韋切。鰴，魚絶有力。
鯠	洛該切。魚。
鮜	胡鬬切。魚。
𩺲	親悉切。魚。
䱚	力玉切。魚。
䲜	音業。魚盛。
𩼋	魚怯切。與四魚同呼。
鮅	卑吉切。魚。
𩷍	營隻切。
鮇	音未，魚名。
䱜	倉合切。又音錯。
𩶄	直律切。魚。
鰏	彼力切。魚名。
䱮	音額。又音頡。魚。
鱉	并滅切。俗鼈字。
䱕	莫浮切。魚。
𩵌	先了切。魚。
鮣	一刃切。魚如印。
䱒	於業切。鹽漬魚也。
鯟	德紅切。魚名，似鯉。
𩹄	呼蓋切。魚名。
𩺰	語居切。《說文》云：二魚也。
𩼪	言居切。捕魚也。與漁、䱷同。
鼠	式與切。穴蟲之緫名。
𪖇	父元切。白鼠也。一名瓮底蟲。
䶅	胡各切。鼠，出胡地，皮可爲裘也。
鼢	扶粉切。地中行者。一曰鼴鼠也。
䶄	步丁切。䶄𪕌，鼠。
鼶	思移切。鼠名。
𪕋	力久切。似鼠而大。
𪕎	如勇切。䶄鼠也。
鼸	胡簟切。田鼠也。
鼫	市亦切。形大如鼠，頭似兎，尾有毛，青黃色，見《爾雅》。
鼨	之弓切。豹文鼠。
𪔻	籀文鼨。
𪕶	於革切。鼠名。
鼩	巨于切。小鼱鼩鼠也。
𪖏	同鼩。
鼱	子盈切。鼱鼩。
䶃	胡貪切。又公含切。蜥蜴也。
𪕛	同䶃。
鼷	下雞切。小鼠也。螫毒，食人及鳥獸皆不痛。今之甘口鼠也。
鼬	弋救切。鼠名。郭璞云：今鼬似鼦，赤黃色，大尾，啖鼠，江東呼爲鼪。
䶂	之若切。鼠屬。
鼲	胡昆、古䰟二切。鼠名，可以爲裘也。
𪕮	戸吾切。𪖎𪕮，鼠也，黑身白𦝫。
𪖎	任緘切。𪖎𪕮。
鼣	扶廢切。郭璞曰：《山海經》說獸云：狀如鼣鼠，然形則未詳。
𪖆	同鼣。
𪕔	人市切。鼠名。
鼯	午胡切。鼯鼠，飛生。或爲𪕡。
鼳	吉役切。鼠身長須，秦人呼爲小驢也。
𪕯	胡的、胡姪二切。似鼠而白也。
鼵	徒忽切。鳥鼠同穴也。
鼮	徒㕔切。鼠名。漢武帝時有此鼠，文如豹，終軍識之，賜絹百匹。
鼤	亡云、亡連二切。斑尾鼠。
鼭	視之切。鼠名。
䶆	之惟切。南陽呼鼠爲䶆。
鼪	所敬切。鼠名。
𪕷	公禄切。鼬鼠也。
𪖈	補木切。鼠名。
𪕹	徒當切。䶈𪕹，鼠名。
䶈	布各切。鼠也。
鼧	大何切。鼠也。
𪕍	公熒切。班鼠也。
𪕌	力丁切。𪕍屬。
𪕞	子徇切。鼫鼠也。
𪕊	子移切。似雞而鼠毛，見即大旱。
𪕭	於蓋切。𪖂𪕭，小鼠相銜而行。
𪖂	力知切。小鼠也。
鼴	於甗切。大鼠也。
鼦	丁幺切。古文貂字。鼠也。毛可爲裘。
𪕨	音兒。鼠也。
𪕒	步靈切。鼠也。
𪖁	即容切。鼠。
𪕏	以救切。似鼠。亦作鼬。
䶇	除久切。
𪔿	普木切。鼠。
𪕩	音惕。鼠也。
𪖀	音雀。鼠也。
𪔺	音刃。
易	余赤切。象也。異也。轉也。𠮓也。又以豉切。不難也。
𥂺	於革切。鼠屬。或作貖。又作𪕶。
虫	盱鬼切。一名蝮，博三寸，首大如擘，象其臥形也。物之微細。或飛行，或毛甲，皆以象之。此古文虺字。
蝮	孚六切。毒蛇也。蝮螫手則斷。
螣	徒曾、直錦二切。神蛇也。
蚺	如鹽切。大蛇也。肉可以食。
螼	丘忍切。螼螾，仄行。即寒蚓也。
螾	弋忍切。螼螾也。
蚯	音丘。蚯蚓。
螉	於公切。小蜂也。又螉䗥，牛馬皮中蟲也。
䗥	子公切。螉䗥也。
𧑎	子外、所芮二切。蟲也。
蠁	許兩切。禹蟲也。《說文》云：知聲蟲也。
䖮	同蠁。
蛁	丁幺切。蟪蛄也。即蛁蟧蟲也。
虭	同蛁。
螝	胡對切。蠶蛹也。
蛕	胡恢切。人腹中長蟲也。
蚘	同蛕。
蛔	同蛕。
蛹	與種切。老蠶也。
𧍛	同蛹。俗。
蟯	如消、去消二切。腹中蟲也。
雖	息葵切。似蜥蜴。又詞兩設也。又推也。
虺	呼鬼切。戸虺，今以注鳴者，亦爲蝮蟲也。
蜥	先的切。蜥蜴，蠑螈也。
蜴	羊益切。蜥蜴。
蠑	永兵切。蠑螈。
蚖	魚袁切。蠑螈。
螈	同蚖。
蝘	於甗切。蝘蜓，在壁曰蝘蜓，在草曰蜥蜴。
蜓	大典切。蝘蜓。又音廷，蟪蛄別名也。
蠸	巨袁切。食瓜蟲。
螟	亡丁切。食苗心蟲也。
蟘	徒得切。食苗葉蟲也。
𧈩	同蟘。
𧑰	同蟘。
蛖	莫江切。蛖螻，螻蛄類。
蝚	如由切。蛖螻也。
蛣	去吉切。《爾雅》曰：蝎，蛣𧌑，木中蠹蟲。
𧌑	丘勿切。蛣𧌑。
蠇	力制切。蚌屬也。
蟫	大含、弋針二切。白魚蟲也。
蛵	呼丁切。負勞。又蜻蛉。
蜭	胡感切。毛蠹也。
蛅	如占切。《爾雅》曰：䘃，蛅蟴，蛓屬也。
蟴	息移切。蛅蟴。
蟖	同蟴。
蛓	七吏切。毛蟲也。
螆	同蛓。
𧉠	同蛓。
𧍤	同蛓。
蚝	同蛓。
䖯	口圭反。蠆也。
蚔	巨支切。土蝱也。亦作𧎪。
蠆	丑介切。螫蟲。或作䘍。
蝎	胡葛切。桑中蠹蟲也。
蝤	疾尤切。蝤𧓉，蝎，木中蟲也。
𧓉	才兮、在梨二切。𧓉螬，蟲。亦作蠐。
螬	徂刀切。𧓉螬。
蟦	扶非切。𧓉螬也。
蠀	在資切。蠀螬也。
強	巨羊切。米中蠹，小蟲。
蚚	巨衣切。強蚚，蟲。
蜀	市燭切。桑蟲也。亦作蠋。
蠲	古玄、古迷二切。蟲也。明也。除也。又疾也。
蛶	吕說切。蟲名。
蟣	居豈切。蝨蟣也。
螕	補兮切。牛蝨也。
蠖	於縛切。屈伸蟲。
蝝	惟船切。𧔠也。亦蝗子。
蜪	他刀切。《爾雅》曰：蝝蜪，蝗子未有翅者。又音陶。
螻	力侯切。螻蛄也。
蛄	古胡切。亦蟪蛄也。
虰	丑經切。蠪虰也。
蟶	同虰。
蠪	力公切。蠪虰，蟲。亦獸名。
蠜	父袁切。阜螽也。即蚣蝑。又負蠜，蜚也。
蛾	五何切。蠶蛾也。
蚳	丈飢切。蟻卵也。
螘	宜倚切。蚍蜉也。
蟻	同螘。
𧍽	同螘。
𧑢	同螘。
𧍓	所蜜切。蟋𧍓，蟲。
蟀	同𧍓。
蟋	思栗切。蟋蟀。
𧒓	同蟋。
蛬	古勇切。蟋蟀也。亦名蜻蛚。又音卭。
𧌪	同蛬。
蝒	彌緣切。《爾雅》曰：蝒，馬蜩，蜩中最大者。
𧉝	同蝒。
蟷	多郎切。蟷蠰，螳蜋之別名。
𧒾	同蟷。
蠰	乃郎、思亮、詩尚三切。齧桑蟲。
𧒖	古臥、古禾二切。蟷蠰也。
螳	徒郎切。螳蜋，有斧蟲。一名石蜋。
蜋	力當切。螳蜋。又音良。
螵	毗交切。螵蛸，螳蜋子也。又撫昭切。
蜱	同螵。
蛸	思幺切。蜱蛸也。
蜣	丘良切。蜣蜋，啖糞蟲也。
𧍕	同蜣。又其虐切。
蛢	步丁切。甲蟲也。
蟥	胡光切。蟥蛢也。
𧑐	市律切。𧑐蟥也。
䗐	式移、式豉二切。米中黑甲蟲。
蜆	戸千、戸典二切。蜆，縊女，小黑蟲。
蜰	父非切。蠦蜰，即負螌，臭蟲。
蠦	力胡切。蠦蜰也。
𧕅	魯丁切。螟𧕅，桑蟲也。
𧒘	古火切。𧒘蠃，細𦝫蜂，即蠮螉也。
蜾	同𧒘。
蠃	力果切。蜾蠃也。又力戈切。蜯屬。
蜨	山頰切。蛺蜨也。
蛺	古協切。蛺蝶也。
蚩	尺之切。蟲也。又癡也。𥬇也。亂也。
蟠	扶元切。鼠婦蟲。又步安切。大也。紆迴而轉曲也。
螌	布姦切。螌蝥。毒蟲也。
蝥	莫交切。螌蝥也。又莫侯切。食禾根蟲。又𧉅蛛也。
蛑	《說文》云：古文蝥。又音牟，蝤蛑也。
蟅	之夜切。鼠婦負蠜也。
䗪	同蟅。
蛜	音伊。蛜蝛，委黍也。
𧉅	同蛜。
蝛	於歸切。蛜蝛也。
蜙	先恭切。蜙蝑，斯螽。
蚣	同蜙。又古紅切。蜈蚣也。
蝑	思閭、思吕二切。蚣蝑。
蝗	胡光切。《禮記》：蟲蝗爲灾。
蛚	力結切。蜻蛚，蟋蟀。
蜺	午結、五兮二切。寒蟬。
蟬	市然切。蜩也。以旁鳴者。蟬連，系續之言也。
蜩	大幺切。蟬也。
𧊓	同蜩。
蜻	疾性切。蚻也。蟬也。又子盈切。又蜻蛉，六足四翼。
蛉	力丁切。蜻蛉。
螇	胡雞切。螇螰，即蟪蛄。一名蛁蟧，亦蜓蚞也。
螰	力木切。螇螰。
蚗	胡決、古穴二切。蛥蚗，亦蟪蛄也。
蛥	上列切。蛥蚗。
蠓	亡孔切。小飛蟲。
蠛	亡結切。蠛蠓也。
𧐑	力約切。蜉䖻，渠𧐑，朝生夕死也。
蜹	汝銳切。含毒蛇。又蚊蜹。又音𤑔。
蝡	如兖切。動也。
𧔀	同蝡。
蠨	先幺切。蠨蛸，喜子。
蛸	所交切。蛸蠨。
蛶	力輟切。螪蚵也。
蛆	子魚切。蝍蛆也。又且絮、且余二切。蠅蛆也。亦作䏣。
蚑	去豉切。蚑行喙息，麕鹿之類行也。又音岐。
蛂	步結切。蟥蛢也。
𧌚	呼鈴切。乗飛皃。
𧎥	尸戰切。蠅醜𧎥。
𧈪	丑善切。蟲伸行。
螸	弋朱切。蠭醜螸。
蛻	尸銳、始悅二切。蛇皮也。
𧍷	丑略切。又呼各切。螫也。痛也。亦作蠚。
螫	式亦切。蟲行毒。
𧏅	同螫。
蝁	於各切。蛈蝁也。
蛘	弋掌切。蛘搔也。又音羊。
螊	胡緘切。小蚌，可食。
蝕	時力切。日月蝕也。
蠗	丈卓切。小蜃。或㺟字。
蛟	古爻切。蛟龍也。
虯	奇樛切。無角龍。
螭	丑支切。無角，如龍而黃。
蜧	力計切。神蛇也。
蜦	同蜧。
蜄	市忍切。大蛤也。亦作蜃。又市刃切。
蜌	步禮切。蚌長者。
蛤	古合切。雀入水爲蛤。亦作𧊧。
螔	弋支切。蚹螺，螔蝓也。
蝓	餘珠切。螔蝓也。
螷	扶幸、步支二切。蛤也。
蝸	古華切。蝸牛即螔蝓。
蛭	之吉、丁結二切。水蟣。
蚌	步項切。蜃也。
蜎	於犬、於沿二切。蜀皃。
蟺	市衍切。蚯蚓也。
𧍘	於虯切。𧍘虯，龍皃。又於糾切。
蚴	同𧍘。
蟉	力幽、巨糾二切。蚴蟉。
蚨	父俱切。青蚨，水蟲也。
蟄	直立切。藏也。和集也。又蟄蟄，多也。又赤粒切。
䗇	巨六切。蟾蠩也。
蝦	下加切。蝦蟇。
蟇	莫加切。蝦蟇。亦作蟆。
蟼	居丙切。蝦蟇也。
蠵	弋規切。觜蠵，似蝳蝐而薄，有文。
𧓬	同蠵。
螹	才廉切。螹𧕮也。
蛫	九毁切。獸，似⿔，白身赤首。《說文》云：蟹也。
蟹	諧買切。二螯八足。
蜮	胡國切。似鼈，含沙射人爲害，如狐也。
蟈	古麥切。螻蟈，蝦蟇。又音國。
𧊜	五各切。似蜥蜴。
蝄	武兩切。木石之精，如小兒，赤目美髮。或作魍。
蜽	力掌切。蝄蜽。或作魎。
蝯	于元切。蝯猴。或作猨。
蚼	呼口、巨俱二切。蚍蜉。
蜼	余季、余救二切。似猴而鼻仰，尾長五尺。雨則自懸於樹，以尾塞鼻。
蛩	巨㳟切。巨虛也。又蟬蛻也。
蟨	居月切。比肩獸。
蝙	布田切。蝙蝠，亦名蟙䘃。又名仙鼠，又名服翼。
蝠	甫服切。蝙蝠。
螮	丁計切。螮蝀，虹也。
蝃	同螮。
𧋍	同螮。
蝀	丁孔切。螮蝀。
虹	胡公切。螮蝀也。又音絳。縣名。
𧍺	籀文虹。
蠻	馬姦切。南方也。蟲也。慢也。傷也。
閩	冒貧切。東南越。
𧕏	宜列切。歌謡云：草木之怪謂之妖，獸禽蟲蝗之怪謂之𧕏。或作孽。
蜉	扶牛切。蜉䖻也。
螗	大當切。蜩螗也。
䗡	猗然切。蟲名。
蜚	扶貴切。獸，如牛，白首一目，蛇尾，見《山海經》。又蜚蠜也。又音飛。
𧏚	乎木切。《爾雅》曰：𧏚，天螻，螻蛄也。《夏小正》曰：𧏚則鳴。
蜟	余六切。蝮蜟，蟬皮。
蜏	思又、弋久二切。朝生暮死蟲也。生水上，狀如蠶蛾。一名孳母。
蚅	於革切。螐蠋也。
螐	於胡切。螐蠋也。
蠋	之欲切。螐蠋。又音蜀。
蠾	同蠋。
䖭	居袁切。䖭蠣，蛸䗚。
蚆	普加、布加二切。貝也。《爾雅》曰：蚆博而頯。
蜬	古含、乎甘二切。小蠃，見水中。
蜠	巨隕、去筠二切。貝也。《爾雅》曰：蜠，大而險。
蟾	之廉切。蟾蠩也。
蛈	他結、他計二切。螲蟷也。亦蛈蝪。
蝪	恥郎切。蛈蝪。
蟒	暮黨切。大蛇也。又莫哽切。蟅蠎也。
䗁	巨綺切。蟬也。
蜿	於阮、於元二切。蜿蜒，龍皃。又蜿螾。又於九切。
䖤	同蜿。
蛒	古額切。蠀螬也。
蟜	居兆切。毒蟲也。
蟙	之力切。北燕呼蝙蝠爲蟙䘃。
𧊖	同蟙。
䘃	亡比切。蟙䘃。
蝭	丁兮、大兮二切。蝭蟧，蟬也。
蟧	力幺切。蝭蟧。
蟟	同蟧。
䗃	仕板切。馬䗃也。
蚹	父句切。蚹蠃也。
螖	胡八切。似蟹而小。
蠌	大各切。螖蠌，蟲。
螲	知栗切。螻蛄也。
𧕯	所奇切。螺也。又力支切。蚰蜒也。
䖡	女六切。䖡妮，班蛬。
蚭	女尼切。蚭䖡。
䗅	雉良切。蚰蜒也。
蠟	力闔切。蜜滓。
蟪	胡桂切。蟪蛄。
螏	才一切。螏蟍，蝍蛆，能食蛇，亦名蜈蚣。
𧑇	力支切。螏𧑇。
虴	竹百切。虴蛨，蟅蠎，蟲也。
蛨	亡百切。蛨虴。
蝍	子力切。蝍蛆。
螃	北朗、方莖二切。似蝦蟇而居陸。
䗱	步木切。䗱𧐒，蟲。
𧐒	音速。䗱𧐒。
䗚	布莫切。䗚蟭，蜱蛸也。
蟭	子饒切。䗚蟭。蟲。
蝹	於筠、於云二切。蝹蜿，龍皃。
𧕄	於凝切。寒蜩也。似蟬而小。
蝜	扶缶切。蝜𧉩，蟲，大如蜆，有毒。
𧉩	補故切。蝜𧉩。
𧐐	子亦切。貝狹小。
蚵	胡多切。蚵蠪，蜥蜴。
䖢	亡消切。蠶初生。
𧏺	杳句切。𧏺子，幺蠶。
𧓴	大丁切。蠶二眠。
蚡	扶粉切。亦作鼢。伯勞所化。
螪	尸楊切。螪蚵也。
蛙	胡媧切。蝦蟇也。又烏瓜切。
𧍲	婢沿切。𧍲䗠，沙蝨。
𧍻	同𧍲。
䗠	似緣切。𧍲䗠。
𧐗　	同䗠。
蜸	口殄切。蜸蚕也。
蚕	天殄切。蜸蚕，䖤蟺也。
䗘	公盍切。《廣雅》云：羊䗘𧌏。
𧌏	徒合切。䗘𧌏。
𧋐	先狄切。蝜䖤也。
𧑄	之戎切。蝗也。亦作螽。
蜘	竹奇切。蜘蛛。亦作鼅。
蛛	竹于切。亦作鼄。
𧐶	七狄切。蟾蠩。
蚤	子老切。齧人跳蟲也。又𧎮。
𧓍	步田切。珠名。
蟡	於爲切。形似蛇。又音詭。
蝂	百限切。䗚蝜也。
蟞	俾滅切。亦作鼈。
蝐	亡代切。蝳蝐。亦作☀𤲰。又莫沃切。
虶	於于切。蚨虶，蚰蜒也。
蚞	莫卜切。螇螰子。
螔	思移切。螔䗔，似蜥蜴。
䗔	音侯，螔䗔。
𧏿	直六切。馬蚿也。
蚰	與周切。蚰蜒。又曰入耳也。
蝣	同蚰。
蜒	以然切。蚰蜒也。
𧌓	扶久切。螽也。
蚸	蚩亦、力的二切。螇蚸也。
蟿	口悌切。蟿螽，螇蚚，似蚣䗥。
螓	疾鄰切。螓蜻蜻。
蜈	五呼切。蜈蚣也。
蟓	似兩、式亮二切。桑蠶也。
䖻	力由切。蜉䖻也。似蛣蜣。又弋留切。
蝽	式容切。𧐍黍，蜙蝑。
蝳	徒篤切。蝳蜍，肥大𧌲鼄。又徒耐切。
蜍	與諸切。蝳蜍。
𧉆	子栗切。蜻𧉆也。
蚱	莊額切。蚱蟬，七月生。
䗗	古奚切。又甘田切。馬笄，螢火也。蛾也。
蝖	許元切。蠀螬也。
蟚	步庚切。似蟹而小。
蟛	同蟚。
蜝	巨冝切。蟚蜝也。
蛝	乎閒切。馬蠲也。
蚊	亡云切。齧人飛蟲。亦作蟁、䘇。
𧋛	巨由切。𧋛螋。亦作蛷。
蚢	胡唐切。蠶類，食蒿葉。
𧍮	古迥切。𧍮𧑶，似蛙而小，觸之腹脹。一名胮肛。
𧑗	乃泠切。𧍮𧑗。
𧍔	於昭切。毒蛇名。
𧏜	古姪切。蠸𧏜。
䗓	千公切。蜻蛉也。
蚿	胡田切。馬蚿也。
蜢	莫梗切。蟲名。
蚥	方父切。蟾蠩。
蝰	口圭切。蝰螝也。
蠍	許謁切。螫人蟲。
蝩	丈恭切。蠶晚生者。
𧔊	直連切。盧𧔊，守宫也。
蝶	徒頰切。胡蝶也。
蜅	方武切。蜅觜，蟹。
蚟	禹方切。蜻蛚也。
蜲	於詭切。蜲𧑓也。
𧑓	式與切。蜲𧑓。
蜫	古䰟切。蟲衆名也。或作䖵。
螒	胡旦切。天雞也。一名莎雞。
蠊	力占切。飛蠊也。
螿	子羊切。寒蟬屬。
𧍙	音范。蜂也。
𧌉	力竹切。魁𧌉也。
蝟	于貴切。蟲也。亦作彚。
蚍	音毗。蚍蜉，大螘。
蛪	古頡切。蛪蚼，似蟬而小。
𧓓	公戾切。𧓓蝧。
蛞	胡括切。蛞𧓕。
𧏽	於結切。𧏽螉。
蠮	同𧏽。
䖪	徂移、子爾二切。蟲也。蹈也。
𧉉	徒酷切。古文毒字。害也。惡也。恚也。
𧑒	他敦切。𧑒𧍪，蟲，似蟬而長，味辛美可食，又名青蚨。
𧍪	牛俱切。𧑒𧍪。
蚲	皮兵切。蚲，䗽也。
䗽	以季切。蛘也。蚲也。
䖺	大幺切。狀如黃蛇，魚翼，見則大旱，出《山海經》。
蜜	彌畢切。蜂所作。
蚻	側轄切。蜻蜻也。
蟗	七由切。次蟗，𧌲鼄。
蜷	奇貟切。蜷局也。連蜷形。
螯	五刀切。蟹螯。或作𩪋。
𧑙	子六切。蝍𧑙，尺蠖也。步屈也。
蟂	古幺切。水蟲。
𧔥	余雖切。肥𧔥，蛇名，一首兩身，六足四翼，見則天下大旱，湯時見陽山下。
䖳	除嫁切。形如覆笠，泛泛常浮隨水。亦作膾。
𧌈	扶九切。鼠婦也。
螢	乎駉切。夜飛，腹下有光，腐草所化。
𧓌	同螢。
𧍯	房中切。蟲窟也。
𧋋	午乎切。似鼠。亦作鼯。
𧊕	息弓切。蟲名。
赨	羽弓切。赤蟲名。
𧖘	力貟切。蟲名。
蚷	強魚切。蟲。
蜊	音梨。蛤蜊。
蠼	音瞿。蠼䗏。
䗏	所由切。亦作螋。
蛦	以脂切。蛦，蟲名。又𧒀蛦，山雞也。
𧉊	音甫，蟲名。
𧔤	戸㳙切。蟲名。
𧍭	音泉。貝也。
螚	乃多、奴來二切。俗能字。鼈屬。
𧔟	徒登切。蟲，食禾葉。
蟮	是演切。曲蟮也。
𧊔	以淺切。螾𧊔。
𧎘	同𧊔。
繭	古典切。蠶繭也。
蠒	同繭。俗。
蛡	音詡。蟲。
𧎷	丑主切。蟲名。
䗄	方禹切。蟲名。
𧕟	色江切。蟲名。
𧎭	以謝切。蟲名。
𧉢	戸決切。蟲名。
䗢	音造。蟲名。
𧑈	音費。蟲名。
蝥	音務。蟲名。又音牟。
𧐙	同蝥。
螠	音縊。蟲名。
蝞	眉祕切。蝞似蝦。
𧑋	丘貴切。蟲名。
𧊒	且利切。似蜘蛛。
蟃	無販切。螟蛉，蟲。
𧌙	彌民切。蟲名。
𧑌	音異。又音弋。蟲。
蛠	音麗。
䗲	力刃切。螢火也。
𧐇	於胃切。蟲。
螱	同𧐇。
𧓺	音瀉。又音寫。蟲。
蟩	居月切。井中蟲。
蜡	子亦切。蟲名。又與䄍同。祭名也。
𧋘	大西切。蟲名。
𧕥	莫格切。小蚊蟲。
𧈭	五忽切。似蟹。
䖩	毗必切。黑蜂。
蝃	知劣切。又音拙。𧌲𧑤也。
蠞	子結切。又音𢧵。似蟹也。
蜇	陟列切。蟲螫也。又作蛆。
蚇	音尺。蚇蠖，蟲。
𧉫	竹洽切。斑身小蝱。
𧈟	女力切。蟲食也。
䗷	於力切。小蜂也。
蜐	音劫。石蜐，似龜腳。
𧒿	音賊。食禾根蟲。
𧐎	音覓。蟲名。
虳	九勿切。又音的。鼠也。
𧒗	音色。蟲名。
𧈻	營隻切。𧈻𧈻，蟲。
蚎	音曰。蟲名。
𧑅	同蚎。
𧌍	音禄。蟲，似蜥蜴。
蛐	音曲。蛐蟮。
蜶	索没切。
虵	食遮切。毒蟲。正作蛇。
螺	音騾。蜯類。
𧋘	大西切。蟲名。
蝌	苦禾切。蝌蚪，蛞𧓕子也。
蚪	當口切。蝌蚪。
𧉪	古牙切。米中蟲。
蚶	火甘切。蜯屬。
䗝	自含切。俗蠶字。
䗵	記良切。䗵蠶。
䖱	去王切。大蟲也。
螂	魯當切。
䗧	音康。蜻蛉也。
䖟	陌庚切。蟲名。
𧍧	火咸切。似蛤。
𧉈	普流切。似蟹，二足。
蝚	音柔。蟲名。
𧌆	苦紅切。蟬脫，𧌆皮也。
𧒜	音雷。蟲名。
𧓏	音叢。蟲名。
䗼	許云切。蟲。
𧎣	而容切。蟲。
𧌔	音支。蟲名。
蝔	古諧切。蟲名。
𧌌	胡求切。蜘蛛也。
𧕴	音難。蟲。
䗛	音肅。又音脩。蟲名。
𧊞	音刑。
𧊘	音袴。蟲名。
𧑡	步加切。蟲。
䗜	音流。蟲名。
𧋟	𧋟䗋，二同，音舞。
䗋	𧋟䗋，二同，音舞。
𧌇	步登切。蟲。
䘎	音彎。蟲名。
𧔢	昨仙切。《方言》云：鳴蟬也。
𧊠	以朱切。蟲。
䖲	詳遵切。蟲。
𧉬	音文。蟲名。
虮	居脂切。
𧍥	音逶。水𧍥也。
𧊟	仁余切。蟲名。
蝬	音葼。蛤名。
蚜	火牙切。蟲。
𧐊	音張。蟲名。
𧎺	音哥。蟲名。
𧊏	音該。蟲名。
蚽	薄碑切。蟲名。
𧍬	烏合切。蟲名。
𧋎	力之切。蟲。
蚾	薄碑切。蟲。
䘂	子廉切。蟲名。
𧕇	息淺切。蛇也。
𧉃	音尹。蟲名。
䗆	音官。又音綰。
𧌎	他典切。蟲。
䗾	呼典切。
𧌗	側尤切。蟲名。
蛃	兵永切。
𧊙	職以切。蟲。
𧋑	古杏切。蟲名。
虸	即李切。蟲名。
蚷	音巨。又音渠。
䗂	呼古切。蟲。
𧓲	音養。蟲名。
蟢	許紀切。蟢子。
𧉭	音弩。蟲名。
𧎸	居表切。又音告。
螞	莫下切。蟲。
蜯	步項切。蜯蛤也。
蚌	同蜯。
𧐓	音野。蟲也。
𧎳	先各切。蟲。
𧕡	芳伏切。蟲名。
𧐯	音略。蟲名。
𧑍	胡瓜切。大蛇。
䖧	奴葛切。痛也。𧍷也。
𧐀	尸尚切。俗蠰字。
䘆	許偃切。寒䘆，即蚯蚓。
𧎽	即刃切。海蟲也。
䗯　	同𧎽。
𧊚	音同。蟲也。
蟽	音達。蟲名。
䖵	古䰟切。蟲之緫名。亦作蜫。
蠶	在含切。吐絲者。
𧒎	五何切。蠶𧒎也。亦作蛾。
𧎮	子老切。𧎮蝨也。亦作蚤。
螽	之戎切。蜙蝑屬也。
𧕠	古文螽。
𧔡	知蹇切。蟲名。
蝨	所乙切。《淮南子》曰：大厦旣成，鷰雀相賀；湯沐旣具，蟣蝨相弔。
蠽	子列切。蜩似蟬而小，俗謂茅蠽。
蟊	亡侯切。𧖀蟊也。螣也。燕曰蝳蜍，齊曰松公也。或作䖥。
𧖀	之悅切。𧖀蟊。
𧕝	乃丁切。蟲也。
𧕐	在刀切。齊𧕐。今作螬。
𧕱	戸瞎切。螻蛄也。
𧓎	邲移切。𧓎蛸。亦作蜱。
蠭	孚容切。螫人飛蟲也。亦作蜂。
𧒒	古文蠭。
螶	巨於切。螶𧐑也。
𧕵	亡吉切。勉也。又𧒒甘飴也。今作蜜。
𧖅	同𧕵。
蟁	亡云切。齧人飛蟲也。今作蚊。
𧓹	同蟁。
蝱	莫庚切。𧓹蝱也。俗作䖟。
蠹	丁護切。木中蟲也。又白魚也。
螙	古文蠹。
蠡	力兮、力㡳二切。蠡蠡，行列皃，薄之而欲破也。瓢也。又力戈切。
𧒔	巨牛切。亦作蛷。𧋛螋，多足蟲。
𧕰	父尤切。亦作蜉。大螘也。
𧔰	子兖切。蟲食也。
𧒏	時忍切。亦作蜃。大蛤也。
蠢	尺尹切。動也。作也。或作𢧔偆。
𧓱	於甗切。𧓱蜓也。或作蝘。
䘅	乃北、乃代二切。似蝱而小，班色，齧人。
䘍	丑介切。毒蟲也。或作蠆。
𧕢	於力切。小蠭也。
𧕈	於貴切。飛螘也。
䘌	女乙切。小蟲也。
䗣	胡監切。瓜蟲也。
蠯	步幸切。蚌也。蛤也。或作螷𩶁。
𧔞	牛袁切。晚蠶也。
𧕛	徒何切。狀如人，羊角虎爪。
𧎱	音巴。蟲也。
蟲	除中切。有足曰蟲，無足曰豸。
蠱	公戸切。事也。毒也。或也。穀久積變爲飛蠱也。
𧕑	莫侯切。與蝥蟊同。
𧕿	扶畏切。大螘也。或作蜚。
𧖎	婢脂切。𧖎蜉，大螘也。或作蚍。
𧔯	同𧖎。
𧖔	力刃切。蟁也。
它	託何切。蛇也。上古草居而畏它，故相問無它乎。又非也。異也。今作佗。
蛇	同它。它或從虫。今市遮切。又弋支切。《詩》云：蛇蛇碩言。
𡖟	恥支切。今作螭。
龜	居逵切。文也。進也。外骨内肉，天性無雄，以蛇爲雄也。又貨之寳也。
𠃾	古文龜。
𦫉	而三切。龜甲邊。或作𤱋。
䶱	之戎、徒冬二切。䶱龜。
𪚻	烏郎切。臨海水吐氣，觜似鵝指爪。
黽	眉耿切。蝦蟇屬，似青蛙而大腹，又名土𪀌。
𪓕	籀文黽。
鼈	卑滅切。⿔屬。或作蟞。
黿	魚袁切。似鼈而大也。
鼃	胡媧切。蝦蟇也。今作蛙。
䵷	同鼃。
鼉	徒何切。江水多，似蜥蜴，大者有鱗，采皮可以爲鼓也。
𪓰	七由切。又七狄切。鼁𪓰，蟾蠩，似蝦蟇也。
鼅	音知。鼅鼄也。或作𧌲。
鼄	音株。或作蛛。
鼂	中橋切。蝘鼂。蟲名。
𪓨	古文鼂。
鼇	午高切。《傳》曰：有神靈之鼇背負蓬萊之山，在海中。
蠅	余陵切。青蠅，蟲。
𪓷	胡雞切。水蟲。
𪚶	其拘切。𪓷屬。又音鈎。
𪓟	同𪚶。
鼊	音壁。𪓟鼊，似龜而大，文如瑇瑁，可飾物。
卵	力管切。凡物無乳者卵生。
贕	徒木切。卵內敗也。
㲉	口木切。卵空也。
孵	芳于切。卵化也。
毈	大亂切。不成子曰毈。
貝	布外切。海介蟲也。大貝如車渠，貝中肉如科斗，但有頭尾。又貝甲也。古貨貝而寳龜。
𧴪	先果切。貝聲。
䞈	居僞切。賭也。亦古貨字。
𧵥	同䞈。
財	在來切。所以資生者。納財謂食穀也。貨也。賂也。
賄	呼罪切。贈送財也。
𧶅	同賄。
贎	亡怨切。又力制切。貨也。
貨	呼臥切。賣也。金玉曰貨，布帛曰賂。
賑	之忍切。富也。
䝩	同賑。
資	子夷切。取也。用也。
賢	下田切。有善行也。多也。益也。能也。持心也。又下見切，義見《考工記》。
臤	古文賢。
賁	彼寄切。飾也。徵也。又布門切。虎賁，勇士。又扶非切。人姓。
賀	何佐切。以禮物相慶加也。
賂	力故切。遺也。
貢	公送切。通也。獻也。上也。稅也。賜也。
賛	子旦切。佐也。遵也。助也。具也。
贊	《說文》賛。
賮	才刃切。財貨也。
𧷽	弋證切。相贈也。以物加送也。
齎	子兮切。行道所用也。持也。備也。給與也。付也。又子斯切。歎辭。
賷	俗齎。
貸	他代切。施也。假也。借盈也。以物與人更還主也。
貣	他得切。從人求。
貱	悲僞切。益也。
贈	在鄧切。以玩好相送也。又助生送死。
贛贛	古送切。賜也。又古禫切。縣名。
賞	尸掌切。賞賜有功之人也。
賚	力代切。與也。賜也。勞賚爲勑字今作賚。
賜	思漬切。惠也。施也。空盡也。
貤	余豉切。貱也。益也。
贏	余成切。緩也。利也。溢也。有餘也。
負	浮九切。擔也。置之於背也。違恩忘德也。或作偩。
貿	亡候切。市賣。
貳	而志切。副也。代也。敵也。並也。離也。畔也。
賔	卑民切。敬也。客也。服也。從也。協也。
賓	《說文》賔。
𧶉	古文賔。
賖	始遮切。不交賣也。貰也。
貰	時夜切。賖也。貸也。
貺	詡誑切。賜也。
贅	之銳切。賣人子與人爲贅，子又以物質錢也。最也。得也。聚也。定也。屬也。
質	之逸切。信也。主也。平也。樸也。軀也。又知兾切。
費	孚味切。損也。用也。惠也。散也。耗也。又扶味切。姓也。
責	壯革切。求也。
𧵩	古文責。
貦	午亂切。亦作玩。好也。
賈	公戸切。通物曰𧷮，居賣曰賈也。聚也。又古雅切。姓也。
𧷮	尸羊切。通四方之珍異謂之𧷮人也。亦作商。
買	亡蟹切。市買也。
賤	才箭切。價少也。卑下也。不貴也。
賦	方務切。稅也。布也。量也。賦斂擾動也。
貧	皮旻切。乏財也。
貪	他含切。欲也。惏也。
貶	碑檢切。減也。損也。
賃	女禁切。借傭也。
賕	巨留切。以財枉法相謝也。質也。請也。
購	古候切。以財有所求償。
𧶳	使吕切。以賣財卜問也。
貲	子离切。小罰以財自贖也。財也。貨也。
賨	在宗切。蠻賦也。稅也。
賣	余六切。衒也。或作粥、鬻。
𧸇	古文賣。
贖	市燭切。又市注切。質也。以財拔罪也。
賙	之由切。給也。贍也。收也。
貴	居謂切。高也。尊也。多價也。
䝿	《說文》貴。
賻	扶句切。以財助喪也。
賵	孚鳳切。贈死也。
𠙒	同賵。
貽	弋之切。玄貝也。亦作詒，遺也。
䞀	乎豆切。龍目，出南海。
贍	市豔切。周也。假助也。
賭	丁古切。䞈也。
䞁	於獻切。物相當。
貾	除碁切。餘貾貝。
贆	卑遥切。貝居陸，贆也。
𧸅	竹几切。當也。
贇	於倫切。美也。
䞂	汝兖切。小有財。
䝹	烏款切。䝹𧶲，小財皃。
𧶲	乎管切。䝹𧶲。
䝮	胡狷切。今作衒。
賆	步田切。益也。
賝	丑林切。寶色。亦作琛。
𧸩	思徇切。益也。
賲	布老切。有也。亦作宲。粟藏。
賅	乎改、古才二切。奇也。非常也。亦作侅。
𧴫	都勒切。今作得。
𧸁	婢丗切。今作幣。
䝰	直几切。或作☀庤。古文作畤。
䝺	古玩切。裝具也。穿也。今作貫。
贀	羊閉切。㛪挐也。或作䜜。
𧶆	力振切。貪也。難也。或作遴。
䝶	力章切。䝶賦也。
𧸖	徒陷切。錯也。重賣也。
𧸘	力豔切。市先入。
賥	思醉切。亦作粹。
䝧	眉巾切。本作鍲。筭稅也。
𧵌	於兩切。無訾。
貹	山敬切。財。
賰	式尹切。賱賰，富有也。
賱	於尹切。賱賰。
䝻	姜魚切。賣也。
貯	知吕切。盛也。積也。福也。藏也。
贓	作郎切。藏也。
賳	子才切。
䝭	古候切。禀給。
𧸨	音綿。䞁也。
䝼	疾盈切。賜也。
䩀	皮祕切。壯䩀也。
䝫	才惡切。
賟	他典切。富也。
贔	平祕切。贔屓，作力也。
屓	虛器切。贔屓。
贉	徒感切。預入錢也。
販	方万切。賤買貴賣。
贄	脂利切。執玉帛也。亦作摯。
贚	良用切。貧也。又龍皃。
䞆	先臥切。骨。
𧷡	力侯切。貪也。
賏	於敬、於庚二切。飾也。
賧	吐濫切。蠻夷以財贖罪也。
𧵊	同賧。
𧸂	火監切。有賄𧸂也。
𧴬	而晉切。牢也。
䞋	音櫬。䞋錢。
𧶸	丑政切。賣不得。
賶	七浪切。
䝬	音註。財䝬。
𧴤	音朴。
𧷾	巨律切。
䝱	音協。財也。
貼	天叶切。以物質錢。
賉	先筆切。分賑。亦䘏字。
𧵨	烏邁切。貯𧵨也。
賊	昨則切。劫人也。
䞄	方廟切。散匹帛與三軍。或裱字。
賽	先再切。報也。
𧶢	巿肺切。賦斂。
贗	五晏切。不直也。
𧵣	火營切。貨也。
羽	于詡切。鳥毛羽也。北方名羽。音在冬時。又王遇切。
翨	居豉切。鳥翮也。鳥之強羽猛也。
𦑧	同翨。
翡	扶畏切。鳥似翠而赤。
翠	七遂切。青羽雀，出南方。
翰	胡旦、胡干二切。飛也。又天鷄也。
翟	徒的切。山雉也。又樂吏之賤者。
翁	於公切。鳥頸下毛。又飛皃。又老稱。或作𩔚。
翅	𦫵豉切。翼也。
𦐊	同翅。
翤	同翅。
𦑜	古責切。翅也。羽也。
翭	乎溝切。羽初生皃。
翹	祇姚切。尾長羽也。舉也。翹翹，遠羽皃。
𦒒	同翹。
翮	諧革切。羽本也。羽莖也。
𦐛	巨俱切。羽曲也。又馬後足白。又俱禹切。
羿	胡計、牛計一切。羽也。又羿，善射人。
𦐧	《說文》羿。
翥	之庶切。飛舉皃。
翕	許及切。合也。斂也。聚也。炙也。
翖	同翕。
𦑲	他臘切。𦑲𦑲，飛皃。
翬	許韋切。飛舉皃。
翏	力幼、力要二切。高飛皃。
翜	山立、山甲二切。捷也。飛疾也。
翩	匹然切。聮翩也。
翊	余力切。飛皃。亦輔翊。
𦐇	他盍切。高飛皃。
𦐉	尺之切。羽盛皃。
翶	午刀切。翶翔也。
翔	似良切。布翅飛。
翯	胡角切。翯翯，肥澤皃。
䍿	胡光切。羽舞名。
翇	分勿切。舞者所執也。
𦐀	亡縷切。今作舞。
翢	徒刀、他刀二切。纛也。
翪	子公切。竦翅飛也。亦作㚇。
翴	力仙切。飛皃。
翿	徒到切。翿翳也。
𦒇	同翿。
𦐩	同翿。
𦐺	先邀切。羽翼蔽皃。亦作㲖。
翛	尸祝切。疾也。或作倐。又音蕭。
𦐥	呼榮切。飛皃。
翓	乎結切。飛上也。或作頡。
䎙	匹仁切。飛皃。
𦏺	胡公切。飛聲。
羾	同𦏺。
䎉	許出切。飛走皃。
䎀	許月切。䎀䎀，飛走皃。
翧	許元切。飛也。
翲	匹姚切。飛皃。
𦐌	胡萌切。蟲飛也。
𦐕	余勢切。𦐕𦐕，飛也。
䎕	呼橫切。羣鳥弄翅也。
𦑌	呼麥切。䎕𦑌，飛皃。
䎗	巨妖切。飛皃。
𦐎	奴坎切。翮下弱羽也。
𦏻	禹俱切。飛皃。或作雩。
翷	力仁切。飛皃。
𦒧	呼伯切。䎀也。
𦒎	胡桂切。六翮之末。
𦒄	同𦒎。
䎖	子登切。飛皃。
翈	胡甲切。羽翈也。
𦐹	所巾切。羽多皃。
翻	孚元切。飛也。
䎂	布交切。五采羽。
𦐈	孚云切。𦐈𦐈，飛皃。
翍	普皮切。張也。亦作披。
𦒆	力合切。𦒆𦑇，飛皃。
𦑇	他合切。𦒆𦑇。
𦐟	力竹切。今作戮。
翼	余力切。翹也。又輔也。敬也。助也。
𦐂	同翼。
翣	山甲切。纛也。見《禮記》。
翽	呼外切。翽翽，羽聲衆皃。
翦	子踐切。勤也。羽生也。采羽也。齊斷也。俗作剪。
䎒	莊善切。鳥摯擊勢也。
𦐄	胡郎切。飛高下皃。或作頏。
翳	於計切。鳥名也。鳳屬也。屏薆也。華蓋也。又障也。
䎄	許堯切。或作䳂。
䎘	思六切。飛皃。又飛聲。
翎	魯丁切。箭羽也。
䎔	音孚。細毛。
𦒜	許延切。飛皃。
𦐭	古文飛字。
翄	巨移切。羽也。
翀	直中切。飛上天。
𦐣	丑俱切。飛皃。
𦑙	音宣切。飛皃。
翗	巨何切。飛皃。
䎇	織牛切。急也。
𦐸	芳好切。
𦑝	尺勇切。羽。
䎐	丑卯切。毛多也。
𦏹	五板切。飛皃。
𦐿	五秦切。又音廷。
䍾	魚典切。飛皃。
𦑛	火卵切。火亂切。
𦐨	初巳切。飛皃。
𦐤	音亥。飛皃。
翸	匹本切。飛皃。
𦏷	音消。
䎈	䎈、𦏸同。羊制切。飛皃。
𦏸	䎈、𦏸同。羊制切。飛皃。
䎋	苦到切。
𦑎	於劔切。
𦒍	音童。又逹貢切。飛皃。
𦒅	呼爛切。飛皃。
𦑀	匹各切。飛。
䎌	初六切。
𦒩	音臘。飛皃。
𦐅	音澀。飛皃。
翐	音秩。飛皃。
𦒑	音聿。飛皃。
𦒐	芳滅切。
𦑞	芳逼切。飛。
𦑣	音插。飛皃。
䎎	女法切。
𦐍	許劣切。小鳥飛。
翾	許縁切。小飛皃。
飛	方違切。鳥翥。
𩙺	余力切。籀文翼字。
飜	孚元切。飛也。亦作翻。
習	似立切。飛也。串也。又《詩》云：習習谷風。
翫	午亂切。習也。衆也。又貪恱也。
𣤊	盧合切。𣤊歁，不滿皃。
卂	思進切。疾飛也。亦作迅。
煢	具營切。單也。無兄弟也。無所依也。憂思也。或作惸、嬛。
非	方違切。不是也。下也。隱也。責也。
靡	眉彼切。無也。好也。罪累也。靡靡，布帛之細好也。又侈靡，奢侈也。
䨽	孚匪、孚利二切。別也。
靠	口告、巨篤二切。靠，理相違也。
𨻼	方奚切。𨻼，牢也。所以拘罪人也。
䨿	在臘切。惡也。
不	甫負、府牛二切。鳥飛上翔不下來也。又弗也。詞也。
𠀚	古文不。
否	方久切。可否也。又彼僞、符彼二切。
至	之異切。極也。通也。善也。達也。大也。到也。
𡉰	古文至。
到	多報切。至也。
臻	側巾切。至也。及也。聚也。衆也。
臺	徒來切。四方高也。閣也。
𦥂	烏解切。舎也。
𦥊	丑利切。忿戾也。
臶	才遁切。古人名。
臸	而力、而吉二切。到也。
𦥏	音窒。
毛	莫刀切。眉髮之屬也。
㲝	而勇、而允二切。衆也。聚也。
氄	同㲝。
㲦	胡旦切。長毛也。獸毫也。
毨	先殄切。毛更生也。又整理也。
𣯩	莫昆切。以毳爲罽也。數也。
㲲	徒叶切。毛布也。
𣯉	同㲲。
氈	之延切。毛爲席。
𣬸	大幺切。𣬸㲖。或作䎄、䳂。
㲖	先幺切。𣬸㲖。
毾	他臘切。毾㲪，席。
㲪	都能切。毾㲪也。
㲢	扶殄切。㲢㲫，毛𣬹也。
㲫	扶木切。㲢㲫也。
氀	力于切。毛布也。亦作𣯫。又力主切。
𣰠	巨俱切。𣰠毹。毛席也。
氍	同𣰠。
毹	山于切。𣰠毹。
𣰟	同毹。
㲥	大當切。㲥毦，罽曲文者。
毦	仁志切。以毛羽爲飾。
𣯨	子凶切。𣯨氍，罽。
𣯅	几例切。方文者。亦作罽、𦇧。
𣰊	女紅切。髮多。亦作鬞。
𣰶	如羊切。被髮。亦作𨳃。
𣮉	力才、力咨二切。強毛也。亦作☀、䋱。
毫	胡刀切。長毛也。
㲱	力葉切。亦作鬣。
㲗	芳俱切。㲗秏也。
𣮫	古牙切。𣮫㲚，胡衣也。
㲚	所加切。𣮫㲚。
𣯼	思録切。𣯼㲨，罽也。
㲨	人鍾切。𣯼㲨也。
𣯻	方云切。𣯻毭，罽。
毭	音豆。𣯻也。
㲔	思連切。㲔㲍，罽。
㲍	之移切。㲔㲍也。
㲬	子姚切。兜鍪㲬。
𣬩	孚云切。毛落也。
𣮧	布莽切。𣮧𣯅，方文者。
𣬹	來丁切。長毛也。
毼	胡割切。罽也。
㲕	力外、力拙二切。色斑。
毤	他臥切。落毛也。
靟	妨非切。紛。
毿	先含切。毛長皃。
𣭠	女於切。犬多毛。
毬	巨尤切。毛毬也。
𣮬	音捜。𣰽𣮬，織毛。又素侯切。
𣯜	同𣮬。
毧	音戎。細毛。
𣬼	音披。毛也。
㲯	汝占切。又音藍。㲯毿。
㲰	女庚切。犬多毛皃。
毰	博回切。毰毢。鳳舞皃。
毢	蘇來切。毰毢。
毥	思巡切。毛。
㲟	於景切。
毻	湯果切。
毯	他敢切。氈毯也。
𣬿	中板切。毛初生。
氅	昌兩切。鶖毛。
㲡	奴帶切。𣬪㲡，多毛。
𣬪	布蓋切。𣬪㲡。
氉	蘇到切。毛。
㲓	傷遇切。毛㲓也。
𣬫	居拜切。細毛也。
𣰛	音謁。多毛。
毱	巨六切。毛也。
𣮐	音闢。毛也。
𣯋	音辱。氊𣯋。
𣮊	多則切。毛少也。
毣	亡角、莫卜二切。思皃。一曰毛濕也。
𣭜	同毣。
𣬜	籀文秃字。
氂	音毛。又音犛。又音貓。
𣰚	七芮切。斷也。亦作𣃍。
毳	齒芮切。罽衣。又毛之細縟。
䩁	芳非切。紛也。
冉	而琰切。又而鹽切。毛冉冉也。行也。進也。侵也。亦作冄。
而	人之切。語助也。乃也。能也。又頰之毛曰而。今作髵。
耐	奴代切。能也。任也。《說文》曰：辠不至髠也。
角	古岳切。獸頭上骨出外也。男女未及冠笄爲緫角。又角力也。
䚭	許元、先芮二切。揮角皃。又亭名。
觻	力的、力木二切。觻得，縣名。
䚡	先來切。角中骨。
觠	居轉切。曲角也。又音權。
觢	之勢切。一角仰也。或作㸷。
𧣯	同觢。
觬	午兮切。角不正也。又縣名。
觭	丘奇、居倚二切。牛角一俯一仰。
䚦	除倚切。角中。
觓	奇幽、居幽二切。角皃。
觩	同觓。
𧣉	仕角切。《說文》：角長皃。
捔	助角切。攙捔也。又古樂切。
𧣀	同捔。
觪	思營切。角弓調利也。用角便也。
𧤼	居月切。角有所觸發。
觸	昌燭切。牴也。據也。
觕	同觸。
𧢻	古文觸。
䚗	職容切。舉角也。
𧢸	古缸切。舉角也。
䚘	仕庚切。牛角長豎皃。
衡	乎庚切。橫也。平也。斤兩也。持牛令不牴也。衡門橫木也。又旴衡，舉眉揚目也。
𡙉	古文衡。
𧤗	丁丸切。角𧤗，獸，似豕。
觰	竹加切。觰拏，獸也。下大也。角上長也。或作奓。
𧤌	同觰。
觤	嬀彼切。角不齊也。或作𩊛。
觡	居額切。麋角有枝曰觡，無枝曰角。
觜	子移切。觜蠵，大龜也。又星名。又子鬼切。
觿	許規切。形如錐，以象骨爲之，以解結也。
觵	古橫切。兕角爲罰酒爵。
觥	同觵。
觶	之豉切。酒觴也。
觗	觗、𧣨同觶。
𧣨	觗、𧣨同觶。
觴	式羊切。飮器也。實曰觴，虛曰觶。
𣝻	籀文觴。
觚	古胡切。禮器也。
解	諧買、居買二切。緩也。釋也。說也。散也。又諧懈切。接巾也。又古隘切。署也。《吳都賦》云：解署棊布。言非一。
䚙	欣奇、欣元二切。角匕也。
䚫	乎的切。以角飾筴本末也。伏耑角也。
觼	古穴切。環之有舌者。或作鐍。
𧤾	同觼。
䚥	女卓切。調弓也。摩弓也。
𧣚	同䚥。
䚨	方吠、扶沬二切。射收繳具。
𧢿	同䚨。
觳	胡族切。盡也。盛酒巵也。族也。
𧥑	有勿切。角可以吹。又卑溢切。觱沸濫泉。或作滭。
觱	同𧥑。
觺	五其、牛力二切。觺觺猶岳岳也。
䚢	丑列切。角也。
𧢷	楚加切。䚢也。
䚣	徒兮、丁兮二切。國名。又䚣，簪也，角不正也。
觷	口角切。治角也。或作礐。又音學。
䚩	居小切。角不正。
䚧	力悠切。角不正。
觖	窺瑞、古穴二切。觖望猶怨望也。
𧣺	女卓切。握也。
䚝	在兀切。角初生。
䚜	方迷切。橫角牛。
𧣻	渠語切。雞𧣻。或作距。
𧣒	同𧣻。
觟	胡瓦切。角皃。
觝	丁礼切。觸也。或作牴。
䚠	胡本切。古㮯字。
𧣴	莊限切。亦作琖。
𧤓	徒和切。牛無角。亦作㸰。
𧣭	丈爾切。獸名。
𧥍	彼妖切。亦作鏕。馬銜也。
𧢹	所巾切。二十枚也。
𧥄	阻立切。牛多角。又角堅皃。或作戢。
𧤕	自尤切。隿射收繳具。
𧤜	女隔切。角似雞𧣻。
觘	叉校切。角匕也。
䚪	音鰥。角皃。
𧣕	似秋切。角。
𧤎	音喧。揮角。
𧣑	巨炎切。觜也。
𧢽	音訛。角也。
𧣖	音陀。
𧣹	音談。
𧣷	止尤、治尤二切。龍角。
𧣣	音杷。角曲。
𧥖	力兮切。角。
𧣬	音冝。角。
𧥓	仕咸切。角皃。
㓩	音喧。角毛。
𧣁	音覃。角。
䚞	多改切。角心也。
𧥌	音獷。角刺。
觛	丁但、丁爛二切。小巵也。
䚚	音銑。角也。
𧤟	許記切。好角也。
𧤍	丑戾切。
䚟	多改切。
𧥈	音監。
𧣃	音霸。又音巴。
𧣛	音四。角。
𧣫	初角切。
䚛	音梏。治象牙。
𧣸	紀劣切。角觸。
𧤯	古獲切。今作槶。
皮	被奇切。剥得獸革也。強取也。
𥬖	古文皮。
𠰎	籀文皮。
皯	古但、古旦二切。面黑氣也。
皽	之善切。皮也。
皹	居云切。足坼裂也。
皰	步孝切。面皮生氣也。
𥀰	力盍切。𥀰㿴，皮瘦寛皃。
㿴	都闔切。寛皮皃。
皵	思亦切。又七亦切。皴皵也。木皮甲錯也。今作棤。
㿺	布角切。㿺𤿈，皮起也。又步角切。亦作𦢊。肉膭起也。
𤿈	扶卓切。皮起也。
㿸	無阮、無願二切。皮脫也。亦作脕。
𤿚	千胡切。皸𤿚也。今作麁。
㿪	胡官切。皾㿪，箭器也。病也。
𤿫	他活切。皮剥也。
㿷	楚累切。粟體也。
𤿕	亡忍切。皮理細𤿕𤿕。
皻	莊加切。皰也。今作齇。
皾	徒木切。所以貯弓。或作韇。
皴	七旬切。皵也。
㿮	於亮、於明二切。靑皃。
𥀁	徒古切。桑白皮也。今作杜。
𤿧	乎旦切。射𤿧。或作捍。
𥀢	扶分切。鼓也。
𤿎	音披。器破。
𤿷	口咸切。
𧹞	奴版切。慙而面赤。今作赧。
𥀹	吉典切。皮起也。
皺	側救切。面皺也。
𤿥	俗皺。
𥀃	乎遘切。石蜜膜。
㿯	音荅。皮寛也。
㿭	丑革切。皴㿭也。
𤿠	居質切。黑𤿠也。
𤿩	苦角切。𥀣𤿩，皮乾皃。
𥀣	乎角切。𥀣𤿩。
鞁	匕吉切。皮也。
𤿙	爭義切。𤿙皺，皮不伸。
𤿵	七絶切。皮斷也。
𥀕	畢吉切。𥁞韋曰𥀕。
㼱	而兖切。柔皮也。韋也。亦作耎、㞋。
𤭀	籀文㼱。
𤮪	子徇切。羽獵韋袴。
𤮤	而冡切。又人尹切。亦作𣯍、氄。
革	居核切。猶皮也。去毛也。老也。改也。
𠦶	古文革。
鞹	去郭切。皮去毛。
𩊚	力各切。生革縷。
鞄	普角、步敎二切。柔革之工也。
䩵	禹愠、沉萬二切。作鼓工也。或作韗。
鞣	如周切。乾革也。
靼	多達、之列二切。柔革也。㼱也。
𩍕	同靼。
鞼	古回、巨位二切。繡革也。亦作𩏡。
鞏	居壟切。固也。以革有所束也。以火乾物也。或作𠔣。
靸	先盍切。履也。或作𩎕。
鞶	步安切。大帶也。
鞔	莫安、亡阮二切。履空也。
鞮	丁奚切。單履也。
䩕	午唐切。絲履也。鞮屬。
䩡	公洽切。鞮屬。
𩌦	所綺、所解二切。鞮屬。
𩋀	同𩌦。
𩎉	同𩋀。
鞵	胡街切。革鞮也。革底麻枲。
鞋	同鞵。
靪	丁冷切。補履下。
鞠	居六切。推也。告也。養也。
𩍸	同鞠。
鞀	徒刀切。如鼓而小，有柄，賔主摇之以節樂也。
鞉	同鞀。
𩌑	於元切。量物之𩌑也。抒井𩌑也。又於阮切。
䩩	同𩌑。
鞞	布頂切。《詩》曰：鞞琫容刀。上曰鞞，下曰琫也。劔削也。刀室也。又毗移切。
鞛	必孔切。刀下飾。亦作琫。
鞎	乎恩切。輿革前。
鞃	革薨切。軾中靶也。
𩉦	同鞃。
䩑	同鞃。
𩍴	子完切。車衡三束也。或作䡽。
𩎑	同𩍴。
鞪	亡斛切。曲轅束也。亦作楘。
䩛	皮畢切。車束也。
𩊝	之二切。蓋杠絲也。
𩊞	同𩊝。
鞥	於合切。轡☀也。籠頭繞者。
靶	布訝切。轡革也。
𩎌	呼見切。鞥在背。
韅	同𩎌。
䩶	丑井切。又丑善切。騎具也。
䩪	古緩切。車鞁具。
𩊪	徒𨷖切。車鞁具。
靷	余振切。以引軸。
𩍭	籀文靷。
靳	居覲切。固也。當膺也。又戲而相愧曰靳。
𩌏	布各切。車下索也。或作𨍭。
䩒	宇夫切。䩪内環靼也。
𩋊	於合、於劫二切。車上具也。
𩋁	知劣切。車具也。
鞌	惡丹切。馬鞌。亦作鞍。
䩸	如用切。毳飾也。革也。或作縙。
𩉪	同䩸。
䩞	佗篋切。鞌䩞也。
鞈	公洽、公帀二切。橐也。以防捍也。
勒	理得切。馬鑣銜也。刻也。
𩋠	亡善切。勒、靻、𩋠，係也。
𩉣	同𩋠。
鞭	卑綿切。笞也，馬䇿也。
鞙	胡畎切。大車縛𨌌靻也。
䩤	呼結切。繫牛脛。
鞅	於兩切。頸靻也。強也。對心也。
靲	巨今切。靲鞻也。
鞬	居言切。以藏矢。
𩎀	同鞬。
韇	徒木切。以藏矢。或作皾。
韄	乎故切。佩刀絲也。又於虢切。
䪎	思危切。鞌邊帶。
鞚	口送切。馬勒也。
䩯	居力切。急也。亦作亟。
鞻	力鉤、力豆二切。鞮鞻氏，掌四夷之樂官也。
靾	以勢切。以馬贈亡人。
鞇	於人切。亦作茵。車中重席。
鞜	他帀切。鞮也。
䪁	補目切。絡牛頭。
𩌈	先各切。𩌈𩍜，履也。𩌈之缺前雍。
𩍜	大各切。𩌈𩍜，履。
䩐	呼突切。急擷。
䩽	於候切。胡矛。
𩋤	右律切。
𩉺	大阿切。馬𩉺也。
𩌍	古狎切。𩌍䩖，履。
䩖	所加切。
𩍅	徒東切。靫具飾。
靯	他古切。靯𨏫，鞇。
𩍿	步谷切。靯𨏫也。
䩹	牛格切。履頭也。
𩉠	楚崖、楚加二切。箭室也。
𩋆	口閒切。堅也。
𩉹	乃米切。轡垂皃。
𩊭	徒外切。補具飾。
𩌮	似足切。鞮也。
𩌊	呼角切。急束也。
䩨	持亮、丑亮二切。弓衣也。亦作韔。
𩊙	皮祕、房福二切。車𩊙。亦作絥、𩎧、𨋩。
鞴	同𩊙。
𩉬	巨支切。轂飾。亦作軝。
𩍙	所力切。車籍支革也。亦作𩏫。
鞽	起嚻切。亦作橇。
鞧	七流切。今作緧。
韁	居羊切。馬緤。亦作繮。
靴	盱戈切。靸也。亦履也。
鞾	同靴。
䩿	扶分切。鼓也。或作鼖。
𩉼	尸仁切。革帶。亦作紳。
𩍖	於力切。五綵絲絛履下也。或作繶。
䩭	荆猗切。䪂也。亦古文羇字。絡頭也。
𩊛	居委切。角不齊。
𩋥	胡加切。履跟。亦作䪗。
𩉨	姑户切。今作鼓。
𪔐	籀文𩉨。
𩍆	思亦切。履也。亦作舄。
𩋉	爲逼切。羔裘縫。亦作緎、𪑝。
䩱	與朱切。餘也。𦽆也。
𩌰	所銜切。旌旗旒也。亦作縿。
𩋐	同𩌰。
𩊄	除霤切。今作胄。
䩢	之逝切。刀鞞。
䩥	大嬾切。馬帶也。
𩊁	於院切。履也。
靮	丁狄切。韁也。所以繫制馬。
鞗	大幺切。轡也。亦作鋚。
𩎎	古核切。靶也。勒也。亦作革。
䪂	同𩎎。
䪍	力丹切。藏弩矢服也。亦作闌。
鞕	牛更切。堅也。亦作硬。
鞿	居衣切。韁在口。
𩍃	莫佳切。鞋也。
䩠	他丁切。皮帶䩠。
鞓	同䩠。
鞘	音宵。鞭鞘。
𩋬	音羊。馬頭上靻。
䪈	去戰切。𦝫帶䪈。
𩉿	其俱切。兵器也。
韉	音牋。鞍韉也。
𩋋	同韉。
靬	居言切。乾靬。又去汗切。盛矢器。著弓衣。
鞲	恪侯切。射鞲，臂捍也。又古侯切。
䩳	速侯切。軟皮也。
𩌱	同䩳。
䪊	盧紅切。䪊頭也。
𩋧	户皆切。履也。
䩟	音夷。
𩍥	而𢈔切。鞋𩍥也。
𩋣	音提。常也。
䩝	步包切。
鞦	七由切。車鞦也。又鞦韆，繩戲也。
韆	音遷。鞦韆。
䩷	布剛切。䩷鞋。
鞤	布剛切。鞋革皮。
䩼	符容切。鼓聲。
鞝	音掌。扇安皮。
𩋄	初九切。𩋄束也。
𩌄	同𩋄。
䩬	方奉切。軍器也。
𩊫	奴典切。車𩊫也。
𩊖	布頂切。
䩔	徒果切。履跟縁也。
𩊜	同䩔。
𩊰	步禮切。
𩋮	方奉切。軍人皮。
𩌌	古孔切。生皮也。
𩊒	余制切。以鞌贈亡人也。
靿	於孝切。靴靿也。
靽	音半。與絆同。
𩋈	奴到切。
𩌃	音槐。鬼布。
䪌	士咸、士陷二切。鞍䪌。
𩊻	私潤切。
𩋢	許願切。履𩋢也。
𩌬	旨羊切。𩌬泥也。
𩊀	匹革切。靜也。
靺	亡達切。靺鞨，蕃人，出北土。
鞨	胡葛切。靺鞨。
𩊑	音養。治皮。
鞁	皮彼切。鞍上被。
𩋩	除利切。履底。
䩚	都計切。䩚鞋也。
𩊬	音步。䩖也。
䪋	以隹、以貴二切。
鞢	思叶切。䩞鞢，鞍具也。
𩋟	音伏。箭𩋟。
鞫	居竹切。問鞫也。
𩊯	所責切。堅硬。
𩌇	音榻。兵器。
鞊	音詰。
韈	亡伐切。屩韈也。
䩧	火結切。急繫也。
𩋡	音室。刀𩋡。
鞳	他合切。兵器也。
𩉥	户犬切。車𩉥也。
𩍷	音決。
𩊩	扶封切。
𩌩	素回切。𩌩鞍皮。
䩙	户犬切。刀䩙也。
韋	于非切。《說文》曰：相背也。獸皮之韋可以束，枉戾相韋背。又姓。
𣍄	古文韋。
韠	卑蜜切。所以蔽前也。
韎	莫慨、莫拜二切。茅蒐染草也。又東夷樂。
𣝖	古文韎。
韢	詞季、在芮二切。囊紐也。
韜	他刀切。義也。寛也。劔衣也。又韜杠也。
韝	古侯切。結也。臂沓也。
韘	尸涉切。決也。指沓也。
韔	丑亮切。又持亮切。弓衣也。
韣	徒木切。弓衣也。韜也。又尺欲切。
䪗	胡加切。履根。亦作𩋥。
𩏇	大卵切。履後帖。
韤	亡發切。足衣。亦作袜。
䪙	扶豆切。又扶武切。凥衣。又作𩍿。
韏	九萬切。革中片也。詘也。曲也。
𩏷	子由、似由二切。收束也。堅缚也。亦作𩏢、揫。
𩏸	同𩏷。
韍	甫勿切。今作巿。
𩎕	蘇納切。屩也。亦作靸。
韐	古荅切。𩎟韐也。亦作帢。又古洽切。
韞	於昆切。赤黃之閒色也。裏也。
韗	吁萬切。又于問切。靴也。
𩏩	呼斂切。胡被也。
䪏	奴荅切。䪏耎也。
韌	如吝切。柔也。又作肕。
𩏡	巨貴切。𩏡緝也。
𩏐	同𩏡。
䪔	布古切。車下䪔。
𩏮	同䪔。
𩏵	同𩏮。
韛	皮拜切。韋橐也。可以吹火令熾。亦作𣡖。
𩎧	皮祕切。又扶卜切。車軾也。
䪜	尺廉切。䪜屏也。
䪝	於白切。䪝𩏪，刀飾。
𩏘	素回切。
𩏪	直白切。䪝𩏪也。
䪛	芳𡋡切。羣䪛也。
𩎔	音爻。囊𩎔。
𩎯	于非切。束也。
𢾁	于非切。戾𢾁。
𩎤	口恩切。束。
𩏚	徐醉切。囊組名。
韒	私妙切。刀韒也。
䪒	音注。皮袴。
𩎓	平袐切。車軾也。
𩏆	虛願切。作鼓工，赤䩵。
𩏹	居願切。
䪕	巨竹切。裏也。
𩎚	音坼。
𩏒	音荅。
𩎹	音域。裘也。
𩏓	下瞎切。
𩎛	音弗。引棺繩。
𩎭	音亦。
𩎘	步交切。
䪐	音祕。弓絏也。
䪚	都盍切。熱䪚䪚。
糸	亡狄切。細絲也。微也。幺也。
幺	古文糸。
繭	古殄切。蠶繭也。
絸	古文繭。
繅	先刀切。繹繭出絲也。又子老切。雜文也。
繰	同繅。又子老切。帛如紺色也。
𦃨	古文繰。
繹	以石切。陳也。抽絲也。理也。終也。大也。
緒	似吕切。絲端也。
緬	彌善切。微絲也。思皃也。輕也。
𥾝	同緬。又亡結切。細也。
純	市均切。絲也。美也。大也。又之閏、之允二切。縁也。又徒損切。
綃	思焦切。生絲也。素也。緯也。
𦂄	口皆切。大絲也。
𥿼	呼光切。絲曼延也。
紇	户結、下没二切。絲下也。《左氏傳》有臧孫紇。
絓	胡臥切。止也。有行礙也。懸也。持也。
𥿄	丁兮切。絲滓也。
纅	余灼切。絲色也。
繀	先對切。繀車，亦名☀〈室攴〉車，亦名軌車，著絲於筟車。
經	古丁切。常也。經緯以成缯帛也。法也。義也。
織	之力切。作帛布之緫名。又之異切。織文錦綺之屬。
𥿮	古文織。
綕	古文織。
絍	如林切。又女林切。機之縷也。
䋕	同絍。
綜	子宋切。持絲交。
綹	力九切。緯十絲曰綹。
繢	丘謂切。紐繢也。
緯	于貴切。橫織絲。
紀	居擬切。十二年也。緖也。絲別名也。天有五紀：歳月日星辰歷數。
緷	古本切。大束也。
繈	居兩切。錢貫也。
纇	力對切。絲節不調也。
紿	徒愷切。疑也。欺也。
納	奴荅切。内也。或作衲、䪏。
紡	孚往切。紡絲也。
絕	才恱切。斷也。滅也。最也。
𢇍	古文絕。
續	似録切。繼也。連也。又似屢切。
纉	子卵切。繼也。
𦅗	徐翦切。又昌善切。偏緩也。
紹	市沼切。繼也。急糾也。
綤	古文紹。
䋼	他丁切。緩也。
𦀚	同䋼。
縱	子容切。縱橫也。又子用切。恣也。放也。緩也。置也。
紓	式居切。緩也。解也。或作舒。
繎	如延切。絲縈也。
紆	於于切。曲也。詘也。
𦃱	胡冷切。直也。
緈	同𦃱。
繙	扶元切。冤也。
纖	思廉切。細小也。亦作纎。
細	思計切。微也。小也。
緢	莫交切。旄絲也。
縒	且各切。參縒也。亦作錯。
紊	亡愠切。亂也。
縮	所六切。退也。止也。蹙也。亂也。
級	几立切。階級也。又次第也。
䋰	几足切。纏也。連也。
綢	直留切。綢繆也。纏綿也。又他刀切。
緫	子孔切。合也。聚束也。皆也。結也。衆也。
約	於略切。少也。儉也。薄也。束也。纏也。又於妙切。
纏	除連切。約也。
繞	而小切。纏繞也。
紾	徒展切。紾，轉也。又音軫。
繯	于善切。又于串切。環也。《說文》：落也。
辮	步殄切。交也。
縎	古忽切。結不解。
結	古姪切。要也。
締	徒計切。結不解。
繃	彼萌切。束也。
縛	扶玃切。束縛也。
絿	巨周切。急也。
絅	古營切。引急也。
䌴	力臥切。相足也。不紃也。不均也。
給	居及切。供也。備也。足也。
綝	丑林切。善也。止也。
縪	布一、布結二切。止也。冠縫也。
䊵	巨周切。引急也。
䌖	似接、子立二切。蠻夷貨也。
終	之戎切。極也。窮也。死也。
𠂂	古文終。
紈	胡端切。累也。結也。
繒	似陵、似登二切。帛也。
絩	他叫切。綺絲之數也。
綺	袪技切。有文繒。
𣪺	胡木切。細纏也。紗縠也。
縑	古廉切。絲繒也。
𦁆	直轉切。《爾雅》曰：十羽謂之縳也。
縳	同𦁆。
綈	徒兮切。厚繒也。
縞	古到、古倒二切。練也。白色也。
練	力見切。煑漚也。
紬	除留切。大絲作。
䌳	始移切。又思移切。粗細經緯不同者。
䌤	同䌳。
絁	同䌳。
綮	苦禮切。緻繒也。戟衣也。
綾	力𦫵切。文繒也。
繡	思又切。五綵備也。
緭	胡貴切。緭，緖也。
縵	莫旦切。大文也。
繪	胡檜切。五彩畫也。
絢	許縣切。遠也。又文皃。
𥾡	同絢。
緀	且兮切。文皃。
䋛	莫禮切。畫文若聚米。
絹	居掾切。生繒也。
緑	力足切。帛靑黃色也。
縹	匹妙切。靑白色。
䋭	余祝切。靑經白緯也。
絑	之俞切。纯赤也。
纁	許軍切。淺絳也。
綴	知衞切。緝也。
絀	式出切。絳也。紩也。
絳	古巷切。赤色也。
綰	鳥版切。貫也。羂也。
縉	子燼切。帛赤白。
緹	他禮切。帛赤色也。又音提。
綪	千見切。染草名。
縓	七絹切。紅也。赤黃也。
紫	子爾切。色也。
紅	胡公切。色也。
繱	千公切。靑白色也。
紺	古憾切。深靑也。
綨	巨箕切。又巨記切。雜文也。
綦	同綨。
緇	側其切。黑色也。
䊷	同緇。
𦃖	他敢切。騅色。今作菼、𤎥。
纔	初銜、仕緘二切。雀頭色也。微黑色也。又疾來切。
綟	力計切。緑也。或作䓞。草名。
紑	孚負、孚浮二切。鮮絜皃。
緂	他甘切。衣綵色鮮也。又衣皃。
繻	汝俱切。細密之羅也。綵也。又思俱切。帛邊也。古者過關以符，書帛裂而分之，若今券也。
縟	如欲切。飾也。
纚	山綺切。冠織也。又颯纚，長袖皃。
縰	同纚。
紘	爲萌切。冠卷維也。冠飾也。
紭	同紘。
紻	於兩切。纓也。
紞	丁敢切。冠垂也。
纓	於成切。冠系也。
緌	而隹切。繼冠纓也。
緄	古本切。織成章也。繩也。
紳	式眞切。大帶也。束也。亦作𩉼。
縌	宜戟切。紱綬也。綬絲也。
繟	充善切。繟帶也。寬綬也。
綬	時帚切。組也。綸也。紱也。又音售。
緺	古華、古蛙二切。綬紫靑色也。
組	子古切。其小者可以爲冠。
纂	子緩切。組類也。
𦆈	同纂。
紐	女九切。結也。束也。
綸	力旬切。又公頑切。綬也。緩也。又寬也。
綎	大丁切。絲綎，綬也。
𦂃	同綎。
絙	胡官切。絙，綬也。
𦃙	布各切。領連也。亦作襮。
繐	思惠切。細布也。
𦄑	同繐。
紟	巨今、巨禁二切。單被也。結衣也。亦作衿。
𦁌	籀文紟。
縁	余泉切。☀也。因也。又余絹切。邊縁也。
絝	口故切。脛衣也。又絆絡也。
緥	布老切。小兒衣。亦作褓。
繜	子昆切。布衣名。
𦄾	布木切。裳削幅也。亦作襆。
紴	布何切。又怖靡切。水紴錦文也。
絛	他刀切。纓飾也。
緟	除恭切。增也。疊也。益也。複也。或作褈。今作重。
纕	思羊切。帶也。後臂也。收衣袖絭。
纗	允恚、胡卦二切。維紘中繩也。
縜	于貧切。維持繩紐細者。
䋐	于月切。綵繐也。
紃	囚遵切。絛紃也。
綅	思廉切。綫也。縫綫也。黑經白緯也。
䋉	胡玦切。縷一枚也。褮也。亦作袕。
縷	力主切。貧無衣，醜𡚁也。
綫	思箭切。可以縫衣也。
線	同綫。
縫	扶恭切。以針紩衣也。又符用切。
緁	且立切。縫也。亦作緝。
䌌	同緁。
紩	持栗切。縫衣也。又納也。索也。古作鉄。
緛	如兖切。衣蹙也。縮也。減維衣也。
繕	市扇切。補也。持也。善也。
絬	思列切。堅也。
纍	力隹切。繫也。綸也。得理也。黑索也。又力僞切。延及也。又力捶切。十黍也。亦作絫。
累	同纍。
縭	力支切。緌也。介也。帶也。
繄	於兮切。靑黑繒。
縿	所銜切。旌旗之游也。
䌘	方結切。編繩也。劔帶也。
徽	許非切。美也。善也。琴張弦也。大索也。
紉	女巾切。又女鎭切。繩縷也。展而續之。
繩	市𦫵切。索也。直也。度也。
𦃰	同繩。俗。
縈	於營切。旋也。收卷也。
縋	直僞切。懸索也。
絭	袪緩切。臂繩。
緘	古咸切。束篋也。索也。
縢	達曾切。繩也。約也。
編	卑緜切。又必典切。編，織也。繩編以次物也。連也。
維	翼隹切。紘也。繫也。隔也。
絥	扶福切。車絥也。亦作𩊙、𨋩。
䋊	之成切。乗輿馬飾也。
綊	胡篋切。綖也。
繁	扶元切。多也。盛也。又音婆，姓也。
䋣	扶元切。馬髦飾。
𥿋	同䋣。
繮	居羊切。馬緤也。
紛	孚云切。亂也。緩也。馬尾韜也。
紂	除柳切。馬緧也。
緧	七由切。牛馬緧也。亦作鞧。
䋺	同緧。
絆	補畔切。羈絆也。
綇	先酒切。絆前兩足也。
紖	直忍切。索也。
絼	同紖。
䊶	同紖。
縼	夕絹切。以長繩繫牛馬放之。
𥿫	余至切。重也。
縻	亡爲切。牛縻也。
纆	亡北切。索也。
𦄿	同纆。
絠	弋宰切。彈彄也。弦也。又解繩也。
紲	思列切。馬韁也。凡繫缧牛馬皆曰紲。
緤	同紲。
縆	公曾切。急也。駃疾也。或作𢬎。
繘	居律切。綆也。用以汲水也。索也。
綆	古杏切。汲繩也。繘也。
䋁	同綆。
𦅾	之若切。矰矢䠶也。生絲縷也。⿰糹啇也。纒也。
繳	同𦅾。
繴	北激切。罿也。今作翻車網以捕鳥。或作𦌠。
䋨	芳主切。治絮也。
緍	亡巾切。絲緖釣繳也。施也。
紙	支氏切。蔡倫所作也。
絮	思據切。敝緜也。又丑慮切。調和食也。
絡	力各切。繞也。縛也。所以轉篗絡車也。
䋈	女於切。緼也。塞也。或作袽。又女下切。䋾䋈，相著皃。
纊	苦浪切。細緜也。絮也。
絖	同纊。又八十縷也。
繫	古詣、口奚二切。約束留滯也。惡絮也。又胡計切。
𦃇	力奚切。繫𦃇也。一曰絓𦃇也。
絘	七利切。績也。所以緝也。
紨	豐扶切。粗紬也。
緝	七入切。績也。續也。亦緟也。
績	子狄切。緝也。
纑	力乎切。布縷也。
綌	去逆切。粗葛也。
絺	丑飢切。細葛也。
縐	仄又切。縐布也。纖也。
𥿲	同縐。俗。
絟	七全切。又千劣切。細布也。葛也。
紵	丈吕切。麻屬，所以緝布也。
𦂂	古文紵。
緦	音思。三月服也。布也。
緆	先狄切。治麻布也。亦作裼。
緰	大侯切。布也。
縗	七回切。喪服也。
絰	徒結切。麻帶也。
緶	婢連切。交枲縫衣也。
䋀	乎瓦切。屝屣也。
絜	公節切。結束也。淸也。
䋽	方孔切。枲履也。小兒履也。
緉	力掌切。絞也。履緉頭也。
絣	方莖、方幸二切。無文綺也。
緼	於忿切。☀也。舊絮也。緜也。亂也。
紼	甫勿切。引棺索也。車索也。亂麻也。
𦂓	同紼。
綍	同紼。
𦄍	所兩切。履中絞。
紕	必二、扶規二切。冠縁邊飾也。又匹毗切。纇也。
𦇧	几例切。毛布也。或作𣯅、罽。
縊	於豉切。自經也。
緎	于力切。縫也。或作𩋉、𪑝。
綏	先唯切。止也。安也。《說文》曰：車中靶也。
綷	子内切。周也。
繼	公第切。續也。紹繼也。
継	同繼。俗。
綯	大刀切。糾絞繩索也。
絝	古文綯。
繾	去善切。繾綣，不離散也。
綣	口阮切。繾綣也。
紗	所加切。紗縠也。
繶	於力切。絛也。或作𩍖。
綖	余戰切。又余旃切。冕前後垂。
緻	馳二切。密也。縫補敝衣也。
𦆯	匹仁切。𦆯紛，盛也。
綵	七改切。五綵備。
綽	齒灼切。寬也。緩也。或作𦅕、婥。
䋷	亡侯切。縛也。
𦂇	九免切。縮也。
𥾛	七忽切。索也。
紽	大何切。絲數也。
縺	力延切。縷不解。
縶	竹立切。縷也。相縶也。連也。
緅	仄尤切。靑赤色。
𦀠	力周切。旗𦀠也。今爲旒。
䌞	力冉切。懸蠶薄橫也。
繏	思縣切。懸縋索。
𦄽	巨於切。綵名也。履縁也。
縙	如用切。亦作䩸。
緋	甫韋切。絳練也。
䌯	丘貟切。幘也。
縚	敕高切。亦作韜。
紏	他口切。亦作斢字。
𦅃	子堯切。亦作蕉。生枲未漚也。
綑	口本切。亦作裍。
緵	子公切。縷也。
縀	乎加切。履跟。亦作䪗、𩋥。
𦁎	才各切。亦笮字。竹繩。
網	無兩切。亦作罔。羅也。
䋱	力之、力才二切。強毛也。或作𣮉。
𦇰	子六切。縮也。
䋟	巨記切。連錘也。
緙	口革切。紩也。
繬	所力切。縫也。
綡	力羊切。冠纚也。
䌥	於近切。䌥，衣也。
絎	行孟切。縫紩也。
紷	力丁切。綼絲繐。
綼	步狄切。又必役切。裳左幅也。
䌪	以冉切。續也。
䌐	亡狄切。索也。
𦂗	山卓切。緘也。
䋃	亡到切。剌也。
綄	乎官、乎管二切。候風五兩也。
𦅀	似林切。續也。今作𡬶。
縝	丑仁、之忍二切。絲纑縷也。
䋸	自遵切。繞䋸也。
𦃊	力一切。蒸𦃊，綵色。
𥿯	普賣切。散絲也。
絽	力與切。絽䌎，紩衣也。
䌎	力若切。紩衣也。
𦀖	居業切。𦀖䌜，續縫。
䌜	牛輒切。𦀖䌜也。
絯	公才切。挂也。中約也。
䌨	思曷切。絹縠也。
𦀘	必奚切。縷并也。亦𠈺。
綩	於遠切。紘也。
𦀝	口迥切。布名。
縡	子代切。事也。載也。
䋙	如止切。六轡盛皃。
綐	大外切。紬細也。
絧	徒弄切。相通皃。
緩	乎卵切。遟緩也。
顈	乎善切。綴也。又口迥切。禪也。
䋌	古干、古兩二切。成公四年，鄭伯䋌卒。
纋	一尤切。笄之中央髮也。
絻	亡運切。喪服。或作免。
𦄐	丘隕切。束縛也。
緗	思良切。桑初生色。
纜	力暫切。維舟也。
𦁕	呼骨切。微𦁕也。
縲	力追切。縲紲也。
𥿆	才咨切。補也。
䋪	烏何切。細繒也。
繖	思但切。繖，蓋也。
綀	所於切。紡麤絲。
䌦	大到切。緑也。
䌗	亡句切。繅淹餘也。
繵	自連切。約繵謂之襌也。
𦁐	去月切。𦁐狄，衣也。亦作闕。
𥾍	公旦切。亦作衦。摩展之也。
𥿇	所除、所去二切。亦䟽字。
繂	力出切。井索也。
絪	於仁切。《易》曰：天地絪緼，萬物化生。絪緼，元氣也。
紱	甫勿切。綬也。
𥾧	同紱。
䋻	乃心切。䋻織也。
縯	余忍切。
䋂	乎交切。緑色也。嫁者衣也。
絨	如充切。細布也。
綿	亡鞭切。與緜同。
𦄼	相俞切。絆前兩足也。
䋿	烏迴切。五色絲飾。
紜	于分切。數亂也。
䋦	扶𡋡切。亂絲也。
紋	音文。綾紋也。
縴	音牽。惡絮也。
繗	力仁切。紹也。
繑	去喬切。絝紐也。
𦃡	音婆。出《漢書》。
綱	古郎切。大繩也。
䋫	側耕切。結縈也。
𦂕	五侯切。又隅也。
繆	眉鳩切。绸繆也。又眉救切。亦謬字。
𦇖	音頻。擣衣。
𦂊	扶又切。又音福。
䌀	口和切。
䌔	於侯切。
䌮	色莊切。
䌅	徒郎切。大繩也。
絾	市征切。織絾也。
𦁄	丑人切。帶也。
䋥	力支切。文。
𥿦	音舟。綿也。
糽	陟庚切。引也。
絒	音酬。紈也。
紶	去魚切。紶繼也。束也。
䌡	音體。纏也。
縥	阻近切。水急也。
𦃘	音稚。刺𦃘，針縫也。
絞	古卯切。繞也。
𥿰	多果切。冕前垂。
䋾	竹下切。䋾䋈，相著皃。
糾	飢黝切。告也。
𦆦	音擬。帶也。
𦀡	魚舉切。
統	他綜切。又音桶。𦁕也。
𥾺	子用切。緩。
繸	徐醉切。凶具。
𦆠	以貴切。織餘𦆠。
⿰糹义	初訝切。
𦅺	音戾。綬也。又音捩。
𦂑	音髻。絲結。
䋵	於計切。急也。一日不成也。
絇	俱遇切。絲絇也。又音衢。履頭飾也。
綧	之閏切。亂也。
紒	户計切。在心不了也。
𦅵	音歳。鍊布也。
縤	桑故切。生帛也。
䌝	音紟。絲也。
䌁	音要。䌁繩。
𥿌	於孝切。亦作袎。
𥾅	之聿切。一也。
縖	音鎋。束物也。
䊽	古邁切。細絲也。
絏	音泄。繫也。
䋖	音聿。長皃。
絉	音術。繩也。
䌵	之欲切。䌵帶也。
𦆂	同䌵。
䋏	音昨。索也。
𦃔	下革切。生絲。
䌚	音粟。𦂕文。
緙	輕革切。紩也。織緯也。
絔	音百。補也。
𦁉	子葉切。𦁉續也。
𦁑	同𦁉。
𦅶	音臘。繒也。
𦇬	音藥。絲也。
纈	胡結切。綵纈也。
䌟	步革切。織絲爲帶也。
繓	子括切。結繓也。
繣	呼麥切。乖戾也。
絈	音粕。紛絈。
䋰	舉禺切。
䌩	亡結切。細䌩也。
𦂌	方孔切。小皃履也。又布茫。
緊	居忍切。縐緊也。
𦃗	音朔。封也。
䋢	普蔑切。結。
𦁏	於業切。
𦇩	子千切。正作韉。
系	下計切。繼也。《說文》：繫也。籀文作𦃟。
緜	彌然切。新絮也。纏也。緜緜不絶。今作綿。
䌛	與招切。用也。隨也。過也。又以周切。
繇	同䌛。
纛	徒到切。羽葆幢也。亦作翿。又音毒。
素	先故切。白也。本也。廉也。白緻繒也。
𦃃	同素。出《說文》。
𦁘	同素。
𦅽	几足切。素屬。
䋤	弋灼切。縞也。又練也。
𦆾	力出切。紼也。索也。或作𦆽、繂。
繛	尺約切。緩也。今作綽。
𦅻	乎管切。綽也。今作緩。
𢍵	弋之切。尊也。又常也。今作彞。
絲	先資切。蠶所吐。
𦃟	下計切。籀文系。
轡	碑愧切。馬轡也。
𢇂	古環切。織緝，以𠬆貫杼也。
𦈇	古遹切。汲綆也。亦作繘。
𦇹	同𦈇。
𦆩	弋之切。古文彞。
黹	丁雉切。紩也。或作𧝉。
𪓌	子内切。會五綵。
𪓐	初吕切。《詩》云：衣裳𪓐𪓐。今作楚。
黺	方憤切。黺䋛也。
黼	方宇切。白與黑相次文。
黻	方物切。黑與靑相次文。
𪓍	方千切。黹缏也。
率	山律切。循也。將領也。尊也。《說文》云：捕鳥罼也。象絲罔，上下其竿柄也。又力出切。
索	先各切。盡也。又糾繩曰索。又法度也。散也。又所格切。求索也。
𦆽	力出切。舉船索也。或作繂、𦆾。
𦃆	力各切。亦作絡，纏絲也。
巾	几銀切。佩巾也。本以拭物，後人著之於頭。
𢁥	孚云切。拭物巾。
帉	同𢁥。
帨	始銳切。巾也。
帥	同帨。今爲將帥字。即山律、山類二切。
帗	布達切。一幅巾。又方勿切。
𢄢	之利切。禮巾也。
𢂻	而震切。枕巾也。
幋	步九切。覆衣大巾也。
帤	女於切。大巾也。又幣巾也。
幣	婢制切。帛也。
幅	甫六切。布帛，廣狹。
𢂩	火光、莫郎二切。𢄐也。隔也。
幘	側革切。覆髻也。
帶	多大切。紳也。
㡇	丁兼、丁頰二切。衣領耑也。或作𧚊。
㡋	於劫切。幧頭也。橐也。
帔	披僞切。在肩背也。又普皮切。披也。
帴	所黠切。又思旦切。帬也。帔也。
常	市羊切。𢘆也。下帬也。今作裳。
㡓	古魂切。𢃭也。又作褌。
𢃓	且勇、職茸二切。裩也。
𢃭	同𢃓。
𢅡	力甘切。無縁衣也。亦作襤。
幎	亡狄切。大巾也。幔也。簾也。覆也。
幂	同幎。
幔	亡旦切。帳𡻩也。
幬	直流切。襌帳也。
𢃖	同幬。
㡘	力沾切。帳也。施之户外也。
帳	知亮切。帷也。張也。幬也。
帷	于眉切。幕也。帳也。
幕	亡各切。覆上曰幕。亦作幙。
㠲	皮鄙切。㡜裂也。
㡜	先例切。殘帛也。又音雪。
㡏	思俱切。正端列。
帖	他頰切。帛書署。
帙	除乙切。小橐也。書衣也。或作袠。
幖	俾消切。幟也。幡也。
𢃬	子田切。幡幟也。或作㮍、牋。
㠾	於元切。㠾幡也。
幑	火韋切。幟也。幡也。
𢃴	力末切。拂也。
㡨	子廉切。拭也。
幝	充善切。車敝皃。
𢄐	莫紅切。衣巾也。覆也。蓋衣也。
幭	亡結切。帊幞也。蓋幭也。襌被也。
幠	火胡切。大也。有也。覆也。張也。
飾	尸食切。著也。章表也。
幃	呼韋切。香囊也。又音韋。
帣	居瑗切。囊也。
帚	之酉切。掃除糞穢也。
席	似赤切。牀席也。
幐	大亘切。囊也。兩頭有物謂之幐擔。又大登切。
𢅯	扶忿切。以囊盛穀太滿坼裂也。又弓筋起。
㡒	丈旬、豬旬二切。載米𤲑也。
幩	扶云切。飾也。
𢅼	奴回、奴昆二切。著也。塗也。
帑	乃胡切。金布所藏之府。又他朗切。
布	本故切。枲織也。又陳列也。
幏	公亞切。蠻布也。
㡉	公田切。布也。出東萊。
㡔	亡遇切。又莫乎切。䰍布也。覆車衡衣也。
幦	莫狄切。䰍布也。
幄	於角切。帳也。
幢	直江切。翳也。或作橦。
帞	莫格切。絡頭也。
𢂺	七旦、七見二切。幧頭也。㡋也。
幧	七消切。幧頭也。斂髮也。
㡑	同幧。
帟	余石切。平帳也。又承塵也。
㡊	口洽切。帽也。縜幘也。或作𠕣。
𢂿	𢂿、帢，同㡊。
帢	𢂿、帢，同㡊。
𢃗	乎坎切。壅耳也。或作䘶。
𢃍	俾移切。今作裨。
幗	古誨切。𢂹也。覆髮上也。或作簂。又古獲切。
𢂹	亡敎切。𢂹幗也。
㡅	乃可切。宬也。
㡞	力宇切。古姓也。
𢄹	口妖切。袴𢄹也。
𢁼	竹與切。棺衣也。亦作褚。
𢅔	同𢁼。
幞	扶足切。巾幞也。
𢁡	匹嫁切。幞𢁡也。
帪	之仁切。囊也。馬兜也。
帾	丁古切。幡也。
𢁮	巨炎切。絹𢁮也。
𢃀	武俱切。欲空也。
𢂀	芳勿切。韜髮也。
𢄶	呼麥切。裂帛聲。
𢃔	尺占切。車㡙也。或作裧。
㡦	匹仁切。亂皃。
㡙	方迷切。車㡙也。又車帷也。
𢂥	力制切。帛餘也。
㡂	同𢂥。
𢂼	尹勢切。㡂也。
㠿	子移切。㠿，布也。
𢄋	紆螢切。覆也。
𢂁	口侯切。指沓也。
𢅮	似廉切。覆也。巾也。
㠵	呼光切。巾也。
𢁕	丁皎切。𢁕𢄼，繒頭也。
𢄼	思俱切。𢁕也。亦作繻。
幰	許偃切。車幰也。
𢁗	同幰。又音幹。布袋。
𢂑	尸力切。亦作拭。
㠸	方于切。衣帙。亦作衭。
㡚	古侯切。甲衣。或作褠。
帽	莫到切。頭帽也。
𢅒	徒亶切。衣不束也。亦作袒。
𢃒	子内切。五綵繒。
㡈	亡運切。亦作絻。括髮也。
𩇪	父畏切。隱也。亦作䨾。
幟	尺志切。巾也。又始志切。
𢂴	同幟。
𢁢	於乎、口孤二切。投也。亦作𢎰。
㡥	於靳切。韏也。又裏也。
𢅰	許格切。𢅰㡗，赤紙也。
㡗	大兮切。𢅰㡗。又㡗帷也。
帺	巨基、巨記二切。巾也。亦作𢃛。
帋	之爾切。亦作紙。
帍	乎古切。婦人巾。
𢅎	公了切。𢅎脛，行縢也。
㡟	早刀切。籍也。
𢄺	子小切。拭也。
帿	胡鉤切。射帿也。古作侯。
幯	子結切。拭也。
帹	所甲切。帹㒾，面衣也。
幨	尺占切。帷也。亦作襜、裧。
𢁘	蘇甘切。衫破皃。
𢁦	房脂切。布𢁦也。
𢁾	丑朝切。細絲也。
帆	扶嚴、扶汎二切。船上帆。與𦨲同。
㠽	徒冬切。巾㠽也。
𢄟	他紅切。
帬	音羣。與裙同。
𢃏	粗冬切。帛𢃏。又布名。
㠺	音沙。細絲。
𢃐	苦工切。巾也。
幊	古紅切。
𢂒	羊脂切。
𢃱	音牟。女人衣巾。
𢁻	音怖。巾也。
幁	思于切。
𢁬	側巧切。
𢃰	音是。巾也。
𢃯	音揆。
幜	居永切。帛。
𢂄	户犬切。
𢄦	都了切。絹𢄦也。
𢅟	音擬。巾也。
㠹	音介。幘也。
𢂵	同㠹。
㡝	音俸。巾也。
𢄒	音扇。
⿰巾遇	虞樹切。
幌	户廣切。帷幔也。
𢂕	此芮切。巾。
𢂓	他紅切。
帒	徒戴切。盛物囊。
帓	亡撥、莫瞎二切。帓巾也。
㠷	古合切。以席載穀。
𢂃	音昨。𢂃㡗。
𢃎	火或切。巾被風也。
𢁯	人質切。枕巾也。
𢁪	音決。
𢃕	他合切。帳上𢃕。
𢄿	音託。橐也。
𢃲	五伯切。又音客。紩也。亦作緙。
𢃮	彌兖切。幕。
巿	甫勿切。韠也。亦作韍。
𢂷	古洽、古沓二切。巾也。或作韐。
帛	步百切。繒帛也。
錦	几飮切。錦綺也。
𦧠	下刮切。細紬也。
𤎥	他敢切。靑黑繒。亦作𢃔。
𢅉	亡孝切。綵雜文。
𢅞	力足切。今作緑。
衣	於祈切。上曰衣，下曰裳。衣者，隱也。又依也。所以形軀依也。又於氣切。以衣被人也。
裁	在來切。制衣也。裂也。節斷也。
衮	古本切。衣畫爲龍文。
𧝑	知彦切。丹穀衣也。又王后衣也。
襢	同𧝑。又與袒同。
褕	余招切。畫雞雉於王后之服。又弋朱切。葉褕，短度絹也。又襜褕，直裾也。
袗	之忍、之刃二切。玄服也。緑也。又單也。
裖	同袗。
裏	力耳切。衣内也。
表	碑矯切。衣外也。上衣也。書也。威儀也。明也。標也。
𧘝	同表。
𧞧	古文表。
襁	居兩切。襁褓，負兒衣也。織縷爲之，廣八寸，長二尺，以負兒於背上也。
襋	几力切。衣領也。衣衿也。
𧛘	同襋。
褗	於幰切。衱也。褗䙔也。隱被也。
襮	布各切。領也。衣表也。亦作𦆿。
裺	於劔、於檢二切。縁也。被也。
衭	方于切。襲袴也。或作㠸。
衽	而甚切。裳際也。衣䘳也。
䘳	居吟切。交䘳，衣領也。
襟	同䘳。
𧚨	且立切。裙縁上也。
褸	力侯切。衣䘳裳際也。衣壞也。
襺	公殄切。袍也。
褋	徒頰切。褌衣也。
𧝵	同褋。
襲	似立切。左衽袍也。入也。重衣也。因也。還也。掩其不備也。古文作㦻。
𧟟	籀文襲。
褘	許韋切。畫翬雉於王后之服也。蔽膝也。
褧	苦迥切。衣無裏也。《詩》云：衣錦褧衣。
袤	莫候、莫侯二切。南北曰袤，東西曰廣也。帶以上也。長也。
𧝺	籀文袤。
襘	公外切。領會也。
袛	丁兮切。袛裯，襜褕也。
裯	丁勞切。袛裯。又丈流切。襌被也。牀帳也。
襤	力三切。衣無縁也。
䙃	他臥切。又徒臥切。衣無袂也。
𧝍	同䙃。
袪	丘於切。袂也。衣裏也。舉也。
裻	先鵠切。新衣聲也。又都梏切。
𧛔	都鵠切。衣背縫也。
𧞶	𧞶、𧝴同𧛔。
𧝴	𧞶、𧝴同𧛔。
𧙏	似又切。袂也。又余久切。色美皃也。進也。
袖	同𧙏。
袂	彌銳切。袖也。
袥	他各切。廣大也。衸也。
褢	爲乖切。苞也。胷䘳藏物也。抱也。在衣曰褢，在手曰握。
褱	同褢。
𧞷	同褱。
袍	薄襃切。長襦也。
袌	同袍。又步報切。衣前䘳也。
衸	户界、古拜二切。衣裾也。剌膝也。又衣長皃。
襜	尺占切。蔽膝也。又襜襜，摇動皃。
襝	襝、裧，同襜。
裧	襝、裧，同襜。
𧘎	尤夫切。衣袍也。
衧	同𧘎。
襑	似林、他敢二切。衣博大也。
裾	姜魚切。被也。袿也。衣袌也。
袉	大可切。裾也。又大何切。袉袉，美也。俗作袘。
褰	起焉切。袴也。又褰衣也。
䙭	同褰。
襗	余石切。又除革切。袴也。《說文》大各切。
袑	市兆切。袴也。襠也。袴上也。
䙱	市欲切。長襦也。連𦝫衣也。
襩	同䙱。
襱	除龍、力公二切。袴襠也。踦袴也。
𧙥	同襱。
褍	丁丸、丁火二切。正幅衣也。
襃	布刀切。揚美也。衣博裾也。
褺	徒頰切。重衣也。又縣名。
複	方復切。重衣也。厚也。衣有著也。又複，除不役稅也。
襛	女容切。厚衣也。
褆	時爾切。衣服端正皃。
袳	尺爾切。長衣皃。
袲	同袳。
裴	步回切。長衣皃。又姓。
𡋡	宇元切。衣長皃。又姓。
裔	余制切。裾也。表也。蠻夷之揔名也。邊地也。
𧘊	古文裔。
衯	孚云切。長衣也。
𧜣	丁了切。短衣也。
襡	大口、上局二切。短衣也。又衣袖。
𧞐	多木切。衣至地也。補也。
襐	似丈切。首飾也。
襦	人朱切。短衣也。
𧝄	同襦。俗。
褊	卑善切。急也。狹也。衣小也。
袷	古洽切。衣無絮也。
裌	同袷。
襌	多安切。衣不重也。
襄	思良切。上也。除也。駕也。成也。
𡣿	古文襄。
被	皮彼切。衾也。幰也。又皮僞切。加也。及也。
衵	女秩切。近身衣也。日日所著衣。
褻	思列切。私服也。
衷	知沖切。善也。正也。當也。
䙗	敇細切。褓也。
袾	尺朱、竹朱二切。佳好也。
袓	似與切。事好也。又子邪切。縣名。
褽	於貴切。袵衣也。
襞	卜役切。襞衣也。
裨	補移切。接也。益也。又婢移切。副將也。亦姓。或作𢃍。
裕	瑜句切。物饒也。寬也。道也。
䘱	同裕。
衦	公但切。摩展衣。或作𥾍。
𧙩	力祭切。殘也。繒餘也。或作𧙷。
𧘽	女加切。敝衣也。
袒	大亶切。絻衣也。肉袒也。或作襢。又除鴈切。縫解也。
𧝉	竹几切。紩衣也。
褫	直爾、敕爾二切。奪衣也。徹也。
補	布古切。治故也。
𧝹	力果切。袒也。亦作倮、躶。
裸	同𧝹。
裎	除貞切。袒也。衣揚也。又敕領切。襌衣也。
裼	先的切。袒也。脫衣見體也。
衺	似嗟切。姦思也。圍也。
襭	下結切。袵也。以衣袵扱物也。或作擷。
裝	俎良切。束也。裹也。
袺	公曰、古頡二切。執袵也。
褿	七刀、才刀二切。帴也。袵也。
裹	古火切。苞也。又古卧切。
裛	於瞱切。囊也。纏也。衣帊也。
䙔	於侯、於部二切。頭衣也。㳄衣也。
𧞓	子梨切。裳下緝也。疾也。緶也。
𪗋	同𧞓。
裓	古得切。衣裓也。
𧚨	七入切。襟縁也。
裋	市主切。裋褕也。豎所衣布長襦。
𧞫	同裋。
褐	何葛切。袍也。馬被袓衣也。
衰	先和切。雨衣也。今作蓑。又史追切。微也。又初危切。等衰也。
䘚	作没切。衆也。隷人給事也。行鞭也。又千忽切。急也。又子律切。終也。今作卒。
卒	同䘚。
褚	丑吕切。又張吕切。市官也。卒也。裝衣也。
袚	芳末切。蔽膝也。又蠻衣也。
襏	同袚。
衾	丘林切。大被也。
𧘨	鳥幺切。𧘨衣。又蠻夷衣也。
襚	似醉切。綬也。死人衣也。
裞	式芮切。贈終者衣被。
褮	胡坰、於營二切。衣開孔。又鬼衣也。
袕	胡決切。鬼衣也。
䘰	式然切。車韞䘰。又☀也。
袢	扶元切。衣無色。
褌	古魂切。或作㡓。
裱	方廟切。人領巾。
襣	毗二切。犢襣，以全三尺布作，形如牛鼻，相如所著也。
袸	疾見切。褰脬衣。
𧝃	古穴切。袖。
襎	扶元切。裷襎，韈也。幞也。
裷	九遠、於元二切。裷襎。
䘹	子憒切。襌衣也。
褹	牛勢切。袂也。
䙢	子孕切。汗襦也。
䘪	尺終切。襌衣也。
䘿	渠物切。䘪䘿也。
袼	力各切。毉袼，䙔也。即小兒㳄衣也。又古洛切。腋不縫也。
䘨	古鳥切。䘨𧘈，小袴也。
𧘈	力鳥切。䘨𧘈。
䘺	除莧切。解也。或作袒。
褖	他亂切。褖衣，見《周禮》。
褶	徒頰切。衣有表裏而無絮也。又似立切。袴褶也。
袡	如廉切。縁也。婦人上服也。
襈	士眷切。縁䙱也。重繒也。
襓	如招切。劔衣也。
製	之𠀍切。作也。《說文》曰：裁也。
襬	彼皮切。關東人呼裙也。
裂	力折切。坼破也。
袧	口豆切。喪服也。
𧝎	市容、尺容二切。𧝎褣，襜襬也。
褣	以恭切。𧝎褣。
䘯	山交切。袑也。
袊	力井切。衣袊也。冝袊，婦人初嫁所著上衣也。
袽	女居切。所以塞舟漏也。袾袽，敝衣也。又袽牀也。亦作䘫。
䙄	义入切。重縁也。
衪	與支切。縁也。衣袖也。
袨	胡絢切。黑衣也。
袀	居純切。戎服也。裳削副也。純也。
襆	布木切。裳削幅也。
褯	才夜切。小兒衣。
褠	古侯切。襌衣。
𧟌	力賀切。女人上衣也。
𧙁	壯寄切。襦縐也。
䙇	仁全切。褐也。
𧚫	此見切。衣縐。亦作菁、輤。
裿	丘蟻切。好也。亦作婍。
𧚊	丁兼、丁頬二切。領耑也。亦作㡇。
袩	同𧚊。
䙯	子六切。好也。鮮明也。
褈	除恭切。複也。増益也。
褓	布老切。小兒衣。
𧛕	亡報切。小兒頭衣。本作曰。
䙐	口革切。擣也。又裘裏也。或作𩱘。
袜	亡月切。腳衣。
袠	除失切。亦作帙。
袟	同袠。
𧛤	且勇切。褌也。或作𢃭。
裳	市羊切。障也。所以自障蔽也。
䄄	於人切。衣身。
𧛑	同䄄。
襠	多郎切。裲襠也。其一當背，其一當胷。又袴襠也。
襉	公限切。暈衣。又帬襉。
𧝕	于歸切。裏也。
𧚏	且席切。𧚏膝裙衸也。
𧙃	於可切。𧙃，弱皃。亦作㫊。
袲	奴可切。𧙃袲，衣好皃。
衲	奴荅切。補也。或作納。
䘽	牛迷、五細二切。衣裗也。
䙏	步各切。襌衣也。媮也。約也。儉也。磷也。菲也。沾也。大也。今爲薄。
𧜅	古裓切。衣上羅。
𧞔	同𧜅。
䘾	公緩切。袴襱也。
𧛿	力狄切。急纒。
襵	之涉切。詘也。幕也。
裗	力牛切。衣縷。
袔	何箇切。䘸袖也。
𧝂	同袔。
䘸	之赤切。衣䘸下也。袖也。又音亦。
䙎	户佳切。袖也。
褾	必了切。衣袂也。
𧘡	同褾。
䘷	方結切。袂也。敝衣也。
䘢	竹與切。敝衣也。
褷	子蒙切。襌衣也。
𧘟	匹未切。衣袂也。
裮	尺羊切。披衣不帶。
袏	子賀切。衣包囊。
袿	古攜切。裾也。婦人之上服也。袪也。
襀	子亦切。襞襀也。
𧛞	户孤切。衣䘸也。
褑	爲眷切。佩䘳也。佩絞也。
衩	差賣切。衣衩。
袣	弋勢切。衣長皃。
襊	且括切。衣領也。冠也。衣游縫也。
衿	巨禁、巨今二切。亦作紟。襌衣也。綴也。結帶也。
衱	居業切。裾也。又衣領。
𧘑	之若切。襌衣。
衴	丁敢切。衱縁也。
衹	之移切。適也。又音岐。
衼	章移切。衹衼，胡衣也。
襳	所銜、所炎二切。圭表飾也。小襦也。襌襦也。又襳纚，毛羽皃。
衫	同襳。
襸	作旦切。亦作𡣶。好也。妍也。
裠	巨云切。裳也。亦作裙。
袴	口護切。脛衣也。亦作絝。
襴	音闌。衫也。
⿰衤遟	音遟。又音知。
裒	扶溝、步九二切。減也。聚也。
襹	所冝切。襳襹，毛羽之皃。
𧙆	況于切。大袑衣。
衳	音鍾。小褌。
䘴	同衳。又息拱切。小袴也。
𧛏	子絲切。
袈	古牙切。袈裟，胡衣也。亦作毠㲚。
裟	所加切。袈裟。
䙈	户溝切。䙈衫，小衫也。
𧘍	音江。衣帶。
䙅	烏消切。䙅襻也。
䙉	音旬。
⿰衤亘	古登切。又音亘。
𧝒	音橫。𧝒褡，小被。
褡	都盍切。𧝒褡。
裶	芳非切。衣長皃。
襙	千到切。衣。
䙩	莫紅切。衣。
𧛚	音煨。垢衣。
褵	力支切。衣帶也。
䙤	音朶。好也。
𧘞	當口切。衫袖也。
襖	烏老切。袍襖也。
𧝲	音據。衣也。
𧚯	音受。衣也。
衶	直勇切。袴。
𧞣	於琰切。
𧝇	芳未切。服。
𧛂	音故。
襰	落蓋切。
𧜉	金倒切。
襯	初覲切。近身衣。
袋	徒戴切。囊屬。亦作帒。
褹	女介切。紩布襦。又牛祭切。複襦也。
褟	丁塔切。衣。
裐	居縁切。褊也。
𧜁	所拜切。衣衬縫。
襻	普患切。帥下系。
䘻	與六切。車覆。
䙬	烏迸切。裠襉也。
䘝	以力切。衫。
褥	而欲切。氊褥。
𧙧	古莧切。衣。
䘼	於阮切。襪也。
䘶	胡坎切。壅耳。或作𢃗。
裘	巨留切。索也。招也。終也。務也。又皮衣也。
𧚍	同裘。
求	同裘。用也。見也。索也。
𩱘	口革切。裘也。裏也。或爲䙐。
卩	子結切。瑞信也。今作節。
⿰巳巳	仕轉切。二卩也。巽字从此。
𠂎	子候切。《說文》云：闕。
令	力政切。命也。發號也。
𠨒	皮筆切。輔信也。今作弼。
卶	充䜴、式䜴二切。有大度也。
卲	市招、市照二切。高也。
𢀴	牛果、牛戈二切。科𢀴，木節也。𢀴果也。無肉骨也。
厀	思栗切。脛頭卩也。或作膝。
卻	去略切。又居略切。節卻也。俗作却。
卷	九免、力媛二切。收也。或作韏。又作𢃩。又渠圎切。曲也。膝曲也。
寋	羈展切。難也。寋産，詘曲也。又其偃切。
卸	先夜切。舎車也。又馬解也。
印	伊刃切。執政所持之也。又信也。印謂之璽也。
𢑏	於直切。按也。亦作抑。
卯	子兮切。事之制也。《說文》音卿。
卿	去京切。漢置正卿九：太常、光䘵、太僕、衞尉、廷尉、鴻臚、宗正、司農、少府。
辟	婢亦切。法也。理也。歷也。又卑益切。君也。
䢃	魚吠切。理也。亦作乂。
𨐨	必益切。治也。
苟	居力切。急也。自急敕也。亦作亟。
𠷜	古文苟。
敬	居慶切。恭也。愼也。肅也。
勹	布交切。裹也。
𠤄	巨六、丘六二切。曲脊也。
匍	步乎切。匍匐，伏也。手行盡力也。顚蹶也。
匐	步北切。伏也。路也。
匊	居六切。兩手也。滿手也。四指也。手中也。物在手也。亦作掬。古文作臼。
匀	弋旬、居旬二切。少也。齊也。
勼	居流切。聚也。解也。今作鳩。
勽	亡粉切。覆也。
㔪	力古切。匐也。
旬	似均切。十日也。徧也。均也。
𠣙	古文旬。
匈	盱容切。膺也。匈奴，獫狁也。匈匈，沸撓聲。或作胷、𦙄。
𠤇	扶又、扶福二切。重也。今作復。
𠣸	同𠤇。
𠣘	之由切。帀徧也。或作周、洀。
冢	知隴切。大也。神鬼舎也。高墳也。丘也。陵也。山頂也。大社也。
匌	公合切。帀也。或作佮、合。
𠣿	居又切。又乙庶切。飽也。猒也。謀也。
𠣽	同𠣿。
匑	丘六切。又丘弓切。匑𠤊，謹敬皃。
𠤊	巨弓切。匑𠤊。
𠣠	口怪切。太息也。或作㕟、喟。
𠣟	七倫切。伏退也。止也。或作竣、踆。
匃	古曷、古害二切。乞也。行請也。取也。
丐	同匃。
𠤍	音州。又音歡。
㔩	烏合切。㔩綵，婦人頭花髻飾也。
𠣑	於交切。深目皃。
𠣖	音玄。人名也。
𠣰	且烏切。伏行也。
匒	都合切。匒匌，重疊皃，見《海賦》。
𠣎	伊誘切。古文。
𢇍	古文絶字。
𢏔	𢏔、㝁同。居先切。又音瓊。孤獨也。敬拜也。
㝁	𢏔、㝁同。居先切。又音瓊。孤獨也。敬拜也。
包	布交切。裹也。婦人懷妊，元氣起於人子所生也。今作胞。
匏	步肴切。瓠也。取其團圎可包藏物也。
長	直良切。永也。久也。常也。又知兩切。主也。又除亮切。多也。
仧	古文長。
𨱘	古文長。
肆	思利切。次也。陳也。緩也。放也。列也。遂也。恣也。踞也。量也。
𨲼	亡支切。長久也。今作彌、𢏏。
镻	大結切。蝁也。蛇毒長也。
镺	於倒、於到二切。镺𨱵，長也。猝也。
𨱵	乃倒、徒到二切。長也。
镽	力小切。镽𨲭，長皃。
𨲭	奇小切。镽𨲭。
䦋	午刀切。長大皃。
𨲠	子邪切。今作嗟。憂歎也。或作𧨁。
䦈	古文𨲠。
𨱧	於皎切。𨱧䦊，長不勁。
䦊	乃鳥切。𨱧䦊也。
𨱜	巨支切。長𨱜，國名。髮長於身。
𠤎	呼罵切。𠮓也。今作化。
眞	之仁切。不虛假也。又仙人𠮓形也。
𡙊	古文眞。
𠤘	魚其切。未定也。亦作疑。嫌也。恐擬也。又古文矣。
化	許罵切。易也。敎行也。以𠮓化成作𩲏。
匕	必以切。匙也。矢鏃也。
𠤏	布道切。相次也。
㔬	竹角切。的也。㔬㔬，高皃也。今作卓。
𠤞	古文㔬。
𥃩	故恨切。山也。堅也。很也。今作艮。
𢺵	丘婢、丘翅二切。顒皃。又頃也。
𠨐	魚兩切。望也。欲有所庶及也。爲也。待也。向也。俯𠨐。今爲仰。又五郎切。𠨐𠨐，君之德也。
匙	上支切。匕也。或作提。
㔭	同匙。
匘	奴道切。頭也。髓也。或作腦。亦作𦛁。
比	必以切。類也。方也。校也。並也。又脾至切。近也。親也。吉也。阿黨也。備也。代也。又步之、毗吉、必至三切。
芘	古文比。
毖	彼兾切。勞也。愼也。䟽也。又泉流皃。
从	疾龍切。相聽也。今作從。
𠚪	同从。篆文。
𢓅	疾龍切。本作從。逐也。行也。重也。
⿱从开	俾盈切。併也。雜也。兼也。合也。相從也。同也。專也。
并	同⿱从开。
乑	牛林切。又丘林切。衆也。
眾	之仲切。多也。
聚	才縷切。會也。斂也。居也。積也。六也。又才屢切。邑落名。
臮	巨兾切。與也。古文暨字。
共	巨用切。同也。皆也。衆也。
𦱹	古文共。
龔	居龍切。奉也。給也。今亦作供。
𠔣	居勇切。固也。或作鞏。
異	餘志切。殊也。怪也。分也。奇也。尤也。
戴	多代切。奉也。在首也。事也。
𢨇	籀文戴。
史	所几切。掌書之官也。周宣王太史籀作大篆。
事	仕廁切。奉也。又職事也。營也。
叓	古文事。
支	章移切。持也。舉也。載充也。離支，自異。
𢺶	古文支。
𠦙	古文支。
攲	九爾、居冝二切。持去也。今作不正之㩻，丘奇切。
𢻪	丘知切。𢻪䧢，不正。
㩽	巨支切。橫首皃。
𢻂	几羸切。支垂。
𠬪	平表切。物落上下相付也。今作檦、莩。
𤓿	力拙切。撮也。
爰	于元切。爲也。於也。曰也。爰爰行也。治也。
受	時酉切。容納也。承也。盛也。相付也。得也。
爭	爼耕、爼迸二切。諫也。引也。訟也。或作諍。
𠄙	古文爭。
𤔌	於謹、於靳二切。所依據也。今作隱。
寽	力栝切。五指也。亦作捋。取也。摩也。
𠭖	古膽切。進取也。籀文作𣪏。今作敢。
𢽤	古文𠭖。
𤔔	力換切。理也。亦作亂。兵𡨥也。
𤔒	古文𤔔。
帇	女涉切。手之捷抒也。
肄	余至切。習也。勞也。而復漸生也。
𢄥	篆文肄。
𦘞	籀文肄。
肅	思六切。敬也。嚴也。疾也。
𦘡	古文肅。
聿	以出切。遂也。述也。自也。辝也。循也。所以書也。楚謂之聿，吳謂之不律，燕謂之弗，秦謂之筆。
筆	碑密切。不律也。
𦘔	子仁切。飾也。
書	式余切。𠀍謂蒼頡作書，即黃帝史也。象形、指事、形聲、轉注、會意、假借，此造字之本也。書者，著也。依類象形謂之文，形聲相益謂之字，所以明於萬事，紀往知來也。書之如也。
𦘠	《說文》書。
畫	胡卦切。形也。繪也。雜五色綵也。俗作𦘕。又乎麥切。分也。計也。䇿也。界也。止也。
𨽶	古文。又作劃。
畵	《說文》畫。
晝	知又切。日正中。
𦘘	籀文晝。
隶	徒戴切。又余二切。及也。亦作逮。
𨽿	徒改切。及也。亦作迨。
隸	力計切。附著也。
隷	同隸。
臤	口閒、户千、口耕三切。堅也。
緊	居忍切。纏絲急也。糾也。又作紾。
堅	古田切。固也。強也。
豎	殊主切。立也。
竪	俗豎。
帀	子合切。周也。徧也。
師	所飢切。範也。敎人以道者之稱也。象他人也。
𠦵	古文師。
出	尺述切。去也。見也。進也。遠也。又尺季切。
𧷓	麥卦切。出物也。粥也。今作賣。
糶	他弔切。賣也。出穀米也。
𢾕	午刀切。遊也。今作敖。
𨌗	丘愧切。里名。
𦤙	五結切。不安皃也。斷也。亦作𦤞、隉。
𠒄	五骨切。𦤙𠒄也。亦掘斷也。
𩨳	口骨切。亦作窟。地室也。
屈	丘勿切。曲也。亦作詘。
𣦬	之芮切。名山名。
𠭥	之芮切。卜問吉凶。
𤉐	仕角切。遠也。
之	止貽切。是也。至也。往也。發聲也。出也。
㞢	古文之。
㞷	古文封字。《說文》云：草木妄生也。从之，在土上。户光切。
生	所京切。產也。進也。起也。出也。
𤯓	古文生。
産	所限切。生也。
隆	力弓切。高也。
𨼇	《說文》隆。
𡵄	孚恭切。豐滿也。草盛也。階梯也。或作丰。草莽也。
甤	如壘切。甤甤，草不實。今作蘂。又儒隹切。
甡	所巾切。衆也。或作莘。
耑	丁丸切。《說文》云：物初生之題也。上象生形，下象生根也。《廣雅》云：耑，末也，小也。今爲端。
毌	公丸切。特穿也。
虜	力古切。服也。獲也。戰獲俘虜也。今爲虜。
貫	古亂切。事也。條也。穿也。行也。古文作䝺。
束	舒欲切。束缚也。从口木。又約束。又錦五匹。又尸注切。五藏之束。
柬	古眼切。分柬也。从束八。
𢆞	公殄切。小束也。或作䄯。禾十把也。
𡩆	大多切。馬下連囊也。
𩎯	于非切。束也。
𢧧	古得切。病也。𢧧𡭂，草生也。
𡭂	音得。弱皃。
𤫷	各皃切。
𣝞	仕交切。蒜束。
㯻	公混切。囊也。
𣠔	《說文》㯻。
櫜	古刀切。弓衣也。
𣘯	公閎切。滿也。或作䍔。
㯱	普到切。又普刀切。囊張大也。
橐	他各切。小囊也。
囊	奴郎切。大曰囊，小曰橐。
𠁕	苦本切。宫中道。
𡈋	《說文》𠁕。
𣡖	蒲拜切。吹火囊。
囗	于非切。回也。古圍字。
圜	于拳切。天體也。天圜而地方。
圎	爲拳切。周也。
團	徒丸切。團圎也。
囩	于巾、古元二切。田十二頃也。又回也。
㘣	似沿、於沿二切。規也。
圌	市全、時規二切。圜也。或作篅。
回	胡瑰切。回轉也。又邪也。
囘	古文回。
圖	大胡切。畫形也。又河圖，八卦也。
𡇴	古文圖。
圛	余石切。《說文》云：回行也。《商書》曰：圛圛𦫵雲者，半有半無。
國	古或切。小曰邦，大曰國。
囷	丘倫切。囷倉也。廪之圜者。
圈	懼免切。牢也。
囿	于六、于救二切。苑有垣也。
𡈹	籀文囿。
㘝	女洽、女立二切。手取物也。
園	于元切。園圃也。
圃	布五、補五二切。菜園。
因	於人切。就也。縁也。
囹	力丁切。囹圄，獄也。
圄	魚吕切。禁囚也。
囚	辝留切。繫也。
固	古護切。堅固也。
圁	魚巾切。圁陽縣。
圍	于非切。守也。繞也。就也。
困	口鈍切。窮也。匱也。極也。
圂	胡囷切。廁也。豕所居也。
囮	余周、五戈二切。鳥媒也。
㘥	同囮。
𡈳	口本切。束也。
𡇈	他各切。古文橐。
卣	音酉。中樽器也。又音由。
𡈕	巨萬切。邑名。
圊	且盈切。圊，圂也。
㘠	彼力切。姓也。閉也。
㘡	假狎、乎甲二切。亦作押。
园	五丸切。削也。亦作刓。
囤	徒本切。小廪也。
圝	落官切。團圝也。
囦	烏縁切。囦水。古文淵。
𡈣	须縁切。面圎也。
𡇳	音泓。空也。
𡇒	莫兮切。地名。
圉	魚舉切。餋馬也。
𡇰	旨兗切。囚刑固。
囨	匹玄切。唾聲也。
圚	音闠。
𡇱	苦角切。鞭聲。
𡇓	陟栗切。下入也。
𡇠	陟革切。𡇠𡇠，硬皃。
𡇶	侯閤切。會也。
𡆴	女洽切。手動。
圔	烏合切。窊聲下。
𡈗	音莫。見文。
𡈊	音縶。
𡆸	古文日字。
囶	古文國字。
圀	古文國字。
𡈭	魚欲切。古文獄字。
貟	胡拳切。物數也。一云：官數也。又乎軍切。
𪔅	籀文貟。
𧶀	音云。又音運。物數亂也。
齊	在兮切。齊，整也。
亝	古文齊。
𪗍	且題切。等也。
𪗅	音齊。病也。
干	各丹切。犯也。求也。觸也。干戈也。
𢆉	如甚切。言稍甚也。
屰	冝㦸切。《說文》曰：不顺也。今作逆。
幵	五堅切。平也。又音肩。
片	普見切。半也。判也。開坼也。
𤗚	普逼切。判也。
版	布限切。户籍也。判也。
牘	徒木切。書版也。
牒	徒頰切。札也。譜也。
牑	布然切。牀上版。
牖	余受切。牎牖也。
牏	之句切。築牆短版。又音頭。
牉	普半切。半也。分也。
𤗈	先協切。𤗈牒，小契。
牓	譜朗切。牌也。
牌	扶佳切。牌牓。
𤗛	力見切。木解理也。
㸡	是朱切。㸡𤗬，所以遏水也。
𤗬	力朱切。㸡𤗬。
𤗏	扶來切。版也。
㸣	魚劫切。今作業。
𤗯	且回切。𤗯𤗴，屈破狀。
𤗴	徒回切。𤗯𤗴。
𤖴	恥格切。今作坼。
𤗎	於檢切。屋𤗎雀。
㸢	步袐切。牑摸也。
𤖱	胡戈切。棺𤖱也。
𤖼	普麥切。或作劈。
牎	楚江切。牎牖也。與䆫同。
𤖻	除姚切。几。
牋	子田切。表也。亦作箋。
牊	直遥切。
𤖪	余之切。
𤗋	步皆切。
𤖩	音莊。畫𤖩。
𤖫	音梵。
𤗸	扶忿切。
𤗀	力可切。艣別名。
𤘀	音受。𤘀棺。
㸥	仕懴切。版也。
𤗨	徒協切。
𤗮	仕革切。
㸝	音坎。板也。
牀	仕良切。身所安也。《易》曰：巽于牀下。
毋	武俱切。莫也。今作無。
毐	於改切。人無行也。古娭字。秦始皇母與嫪毐婬，坐誅，故𠀍罵婬曰嫪毐。
𣫴	户圭切。姓也。
克	口勒切。能也。獲也。勝也。
𠧹	古文克。
𠅏	古文克。
𠅔	古文克。
丿	普折切。右戾也。
乀	甫勿切。左戾也。
弗	甫勿切。撟也。不正也。《說文》云：撟也。
□	古文弗。
乂	魚廢切。芟草也。亦作刈。
𠂆	余制切。拕身皃。虒、身字並从此。
弋	夷力切。橛也。所以挂物也。今作杙。又繳射也。亦作隿。
㢥	徒棟切。船左右大木。
𢍿	子郎切。繫船大弋也。又𢍿牁郡。亦作䍧。
𢎄	各何切。𢍿𢎄，即䍧牱也。
𡿨	以支切。流也。万也。移也。徙也。
也	余爾切。又余者切。亂也。斯也。所以窮上成文也。
⿱艹𡿨	《說文》云：秦時刻石「也」字如此。
亅	居月切。鉤逆者謂之亅也。《說文》衢月切。
𠄌	知衞切。鉤識也。《說文》居月切。
句	古侯切。曲也。不直也。又九遇切。止也。言語章句也。又古候切。
𠯶	《說文》句。
鉤	古侯切。曲也。所以鉤懸物也。引也。
拘	矩娱切。執也。止也。拘檢也。
𡌲	古迷切。則也。
笱	古後切。所以捕魚也。
𧯠	丁候切。裂也。亦作剅。
𠣫	時召切。倒縣鉤。
𠣪	巨俱切。脯也。亦作朐。
丩	居周切。相糾繚也。又𤓰丩起。
𠃚	《說文》丩。
𦭺	居稠切。草之相繚也。
糾	居黝切。止也。舉也。𣈉也。絞也。戾也。急也。三合繩也。收也。繚也。絲也。
𠃊	於近切。匿也。今作隱。
𠧡	除力切。不曲也。準當也。侍也。
直	今文直。
矗	初六切。齊也。草木盛也。《吳都賦》曰：橚矗森萃。
亾	武方切。死也。去也。逃也。無也。作亡同。
望	無放切。遠視也。覬也。伺也。又無方切。
𠆦	士嫁切。暫也。止也。
乍	今文𠆦。
無	武于切。不有也。古文作𣚨。
无	同無。虛无也。
匚	下體切。衺徯，有所挾藏也。
㔷	力候切。側㔷也。又箕屬。亦作𨹟。
區	去娛切。域也。藏匿也。又烏侯切。受一斗六𦫵也。
匿	女直切。隂姦也。亡隱也。
匽	於見切。匿也。
医	於計切。所以蔽矢也。盛弓弩矢器也。或作翳。
匹	普謐切。配也。四丈爲匹。又一馬也。輩也。二也。
㔸	他兮切。匾㔸，薄也。
匾	補典切。匾㔸。
兂	仄林切。首笄也。今作簪。
兓	子心切。兓兓，銳意也。
旡	居毅切。飮食逆氣不得息也。
𠑶	古文旡。
𣄸	户果切。《說文》云：逆驚辭也。神不福也。今作禍。
旤	同𣄸。
𣄴	力尚、力章二切。事有不善言也。又𣄴，薄也。悲𣄴，酸楚也。
皃	茅敎切。容儀也。《說文》从白下儿也。
貌	籀文皃。
㝸	皮彦切。弁也。攀也。所以攀持髮也。以鹿皮爲之。《說文》曰：冕也。从皃。象形。
弁	同㝸。
⿱囱廾	籀文㝸。
𠒜	牛遠切。小皃。
𠑼	公扈切。壅蔽也。从人，象左右皆蔽也。
兜	當侯切。《說文》曰：兜鍪，首鎧也。从𠑼、皃，象人頭也。
先	思賢切。又思見切。前也。早也。
𩇜	丑鄭切。覗也。譯也。亦作偵。
兟	所巾切。進也。又兟兟，衆多皃。
秃	吐木切。無髮也。从儿，上象禾黍之形。
穨	杜回切。暴風也。亦作頽。
厶	相咨切。姦邪也。今爲私。又亡后切。厶甲也。
㕗	以九切。訹誘也。或爲羑、誘。
篡	初患切。取也。奪也。逆而奪取曰篡。
厸	力神切。古鄰字。近也。親也。五家也。
單	時闡切。大也。又丁安切。
囅	丑理、丑忍二切。囅然，𥬇皃。
录	力木切。刻木也。
四	思利切。數也。次三也。
𠃢	古文四。
亖	籀文四。
叕	知劣切。連也。
𠭴	同叕。吳人呼短物也。
𠮌	側律切。雞兒聲。
亞	於訝切。次也。就也。配也。
𣇩	烏訝切。姓也。
凹	烏合切。又烏交切。凹凸也。
□	上徒結切。起也。下他骨切。起皃。
凸	上徒結切。起也。下他骨切。起皃。
𠂂	古文終字。
五	吳古切。數也。次四也。
𠄡	古文五。
六	力竹切。數也。
七	親吉切。數也。
八	博拔切。數也。
㒸	似醉切。從意也。今作遂也。
分	甫墳切。隔也。半也。施也。別也。賦也。与也。徧也。又扶問切。限也。意深也。又刈禾分齊也。
尒	而紙切。語助也。別也。詞之畢也。亦作爾。
介	居薤切。甲也。大也。助也。紹也。《說文》云：畫也。
曾	子登切。則也。又才登切。經也。
尚	時㨾切。上也。庶幾也。且也。曾也。高也。加也。
公	古紅切。方平也。正也。通也。居也。
余	弋諸切。身也。我也。語之舒也。
𠎳	同余。
个	柯賀切。枚也。亦作箇。
必	俾吉切。極也。果也。然也。敕也。專也。
詹	之鹽切。至也。詹詹，多言也。
𠔁	補徹切。分也。古文別。
釆	蒲莧切。辨別也。象獸指爪分別也。
𤓳	古文釆。
番	扶元切。獸足也。或作蹯。又普丹切。番禺，縣名。又步丹切。番和，縣名。
悉	思栗切。盡也。詳也。審也。和也。
宷	尸甚切。定也。詳也。諦也。信也。悉也。宷知諟也。
審	同宷。
釋	式亦切。廢也。放也。解也。除也。
半	布旦切。物中分。
叛	步旦切。離也。去也。不与也。背也。別也。背邑曰叛。
九	居有切。數也。
馗	巨眉切。九達道也。亦作逵。
𠃳	古文馗。
丸	胡官切。圜也。假而轉也。
𠷏	於訛切。鷙鳥食巳，吐其毛如丸也。
䎠	胡官切。又如之切。丸屬也。
奿	芳萬切。《說文》云：其義闕也。
十	是執切。天九地十，數之具。
廾	如拾切。二十并也。今直爲二十字。
千	且田切。十百爲千也。
肸	許乞切。嚮布也。今爲肹。
𠦫	慈立切。辝之集。
卙	子入、充入二切。卙卙，蠶盛也。又會聚也。
㔹	力德切。十人也。
博	布各切。廣也。通也。
卅	先闔切。三十也。
𠦌	先入切。四十也。
世	尸制切。父子相繼也。又三十年曰丗。
古	公户切。古久之言也。伏羲爲上古，文王爲中古，孔子爲後古。古，始也。
嘏	加下切。大也。固也。長也。
寸	千鈍切。十分也。
寺	似吏切。司也。嗣也。官也。
尋	似林切。繹也。理也。重也。用也。遂也。
專	之船切。六寸簿也。又紡專。亦爲叀。
射	市柘切。矢也。又作䠶。以近窮遠也。又以柘、羊益二切。
尃	撫俱切。徧也。布也。或作敷。
導	徒到切。通也。引也。敎也。
尉	於貴切。武官之稱也。
𡬳	須全切。修也。
將	子羊切。行也。欲也。或也。送也。奉也。大也。助也。養也。扶侍爲將。又子匠切。帥也。又七羊切。
丈	除兩切。十尺也。又丈夫也。長也。扶也。長扶萬物也。
𤓾	丁報切。姓也。
𣈡	他禮切。橫首杖也。
皕	彼利切。二百也。又音逼。
𠁗	式亦切。盛也。驚視皃也。
甲	古狎切。六甲也。太歳在甲曰閼逢。
⿰甲冉	如甘切。甲邊。
𣫹	豆戴切。𣫹𤲰也。亦作瑇、蝳。
𤲰	莫代切。亦作瑁、蝐。
𤲍	下甲切。相著也。
乙	猗室切。甲乙也。太歳在乙曰旃蒙。
亂	力貫切。理也。兵𡨥也。或作𤔔也。
𠃭	書以切。今作始。
乩	古奚切。今作稽。
乾	巨焉切。又柯丹切。竭也。燥也。燋也。
尤	于留切。過也。怪異也。責也。多也。怨也。
丙	兵皿切。辰名。太歳在丙曰柔兆。又光明也。
丁	多庭切。強也。壯也。太歳在丁曰強圉。又竹耕切。丁丁，伐木聲也。
𢆊	他丁切。亦作汀。
戊	亡𡨥切。戊，茂也。太歳在戊曰著雍。
成	市征切。平也。畢也。就也。
𢦩	古文成。
己	居喜切。已身也。太歳在已曰屠維。
⿱ノ亡	古文己。
𢀷	居隱切。舒也。敬身有所承也。
㠱	奇已切。長跪也。或作跽也。
巴	布加切。國名。又巴蛇吞象，三年而後吐其骨，服之無心腹病。又《三巴記》云：閬白水東南遶如巴字。
𢃳	市招切。擊也。
庚	假衡切。庚猶更也。太歳在庚曰上章。
辛	思人切。辛辢也。太歳在辛曰重光。
辠	在磊切。犯公法也。今作罪。
辜	古胡切。罪也。古作𢩍。
辥	婢亦切。死刑也。罪也。《說文》私列切。
辤	似咨切。不受也。別也。去也。字從辛。辛宜，不受之辤也。
辝	籀文辤。
辭	亦同辤。理獄爭訟之辭也。
辢	力達切。辛辢也。痛也。
辡	皮免切。辡罪，相與訟之言。又方免切。
辯	皮免切。慧也。正也。理也。
㸤	普面切。《爾雅》云：革中絶謂之㸤，車轡勒也。
䇂	綺䖍切。䇂，辠也。亦作愆，過也。失也。又作𠍴。
童	徒東切。男有罪爲奴曰童。使也。獨也。又童童，盛皃。今用僮。
𥫍	籀文童。
妾	七接切。不娉也。字从䇂。
桀	奇列切。磔也。或作☀。賊民多累曰桀。
椉	是𦫵、是證二切。勝也。四馬也。𦫵理也。計也。覆也。守也。一也。
𠅞	古文椉。
乗	今文椉。
磔	竹格切。張也。《爾雅》：祭風曰磔。
壬	而林切。太歳在壬曰玄黓。
癸	古揆切。太歳在癸曰昭陽。
𤼩	籀文癸。
□	古文癸。
子	咨似切。兒也。滋也。愛也。男子之通稱也。
㜽	古文子。
𢀉	籀文子。
孕	弋證切。妊子也。含實也。古文作𣎜。
㝃	靡辯切。生子㝃身也。
字	疾恣切。愛也。養也。生也。飾也。
㝅	奴豆切。又公豆切。乳也。愨也。
孿	嗇患切。又力貟切。𠮓也。又雙產也。
孺	如喻切。稚也。少也。乳子也。
𡦗	同孺。俗。
季	居悸切。稚也。少也。小稱也。
孟	莫更切。長也。子也。始也。
𡥀	古文保字。
孼	魚列切。憂也。孼孼，盛飾皃。
孳	疾利、子思二切。孳産也。
𢀐	籀文孳。
孥	怒乎切。子也。亦作帑。
孤	古乎切。特也。少無父也。獨也。
孠	似利切。今作嗣。
存	在昆切。恤問也。有也。察也。在也。
疑	魚其切。嫌也。恐也。不定也。亦作𠤗。
𡥈	公孝切。效也。《說文》又音交。
孝	呼效切。《說文》曰：善事父母者。
孡	敕來切。孕也。亦作胎。
孩	胡來切。幼稚也。
孷	力辭切。孷孖，雙生也。
孖	子辭切。亦作滋。蕃長也。亦作𢰩。或辭恣切。孷孖。
孾	音纓。孩也。
孛	薄背切。星也。又音勃。
孜	音兹。厚也。
𡥶	音矩。孤也。
𡥆	古文好字。
㝂	之列切。皇也。
𡦞	音𥹏。二女也。
𡥩	音體。小兒也。
𡤿	丑證切。川也。
學	爲角切。受敎也。覺也。斆也。
𡦠	音季。古文。
孢	平巧切。
㜿	音敘。
了	力鳥切。挂也。訖也。慧也。《說文》曰：尥也。从子無臂，象形。
𠄏	丁了切。懸物皃也。
孒	九月、九勿二切。無左臂也。短也。
𡤼	居折切。遺也。餘也。後也。短也。無右臂也。
孨	莊卷、旨兖二切。謹也。孤兒也。
孱	士連切。不齊也。愞弱也。又士限切。
𡦏	牛起切。盛皃。又衆多之皃。
𡥨	籀文。又奇字晉，子刃切。
𠫓	徒骨切。不顺忽出也。此亦作突。《說文》他骨切。
𡿮	古文。今作突。
育	余六切。長也。養也。生也。養子使從善也。撫也。
𣫺	同育。
䟽	所居切。稀也。闊也。遠也。通也。理也。分也。非親也。又所去切。檢書也。
丑	敕久切。丑猶紐也。
羞	思留切。滋味也。熟食也。進也。辱也。恥也。
𥸨	夫元切。今作番。數也。
⿹𠃍米一	布賀切。今作播。揚也。
寅	弋咨、以眞二切。演也。瞚也。敬也。強也。
𡓵	古文寅。
卯	亡絞切。茂也。冒也。二月萬物冒地出。
戼	篆文卯。
𩇨	古文卯。
辰	市眞切。震也。時也。三辰，日月星也。房星也。或作曟。
𠨷	古文辰。
辱	如燭切。恥也。惡也。汙也。
巳	徐里切。嗣也。起也。又弋旨切。退也。止也。此也。弃也。畢也。又訖也。
𢁁	丁角切。日月會于龍𢁁也。
㠯	余始切。用也。意也。實也。今作以。
午	吳古切。牾也。分布也。交也。
啎	五故切。相觸也。逆也。
忤	同啎。
未	亡貴切。未，味也。六月建也。未猶不也。未有不即有也。
申	式神切。身也。伸也。重也。申申，容舒也。
𢑚	籀文申。
𤰶	古文申。
𣌾	弋振切。小鼓在大鼓上，擊之以引樂也。
㬰	欲朱切。須㬰，俄頃也。
曳	弋勢切。申也。牽也。引也。
暢	丑亮切。達也。通也。亦作畼。
𣌨	音荀。匀也。
𨈮	敕龍切。𨈮直也。
酉	弋帚切。飽也。酋也。就也。
丣	古文酉。
䤓	莫公切。麴生衣也。細屑也。或作䵆。
酒	咨有切。杜康所作。《禮》云：凡祭宗廟酒曰淸酌也。
䤁	余心、才心二切。熱麴也。幽也。
釀	女帳切。作酒也。
醖	於運切。釀酒也。
𨠢	芳萬切。酒熟也。釀一宿也。
酴	大乎切。麥酒不去滓飮也。
釃	所宜、所綺二切。下酒也。醇也。或作𦌿。
𨢌	郎狄切。䣺也。漉酒也。
䣺	公縣切。以孔下酒也。
醪	力刀切。汁滓酒也。
醴	力弟切。甜酒也。一宿熟也。醴泉，美泉也。狀如醴酒，可以養老也。
醹	如庾切。厚酒也。
醇	時均切。粹精也。專也。厚也。不澆酒也。
酎	除又切。醇也。釀也。
𨣘	莫公切。濁酒也。
醲	女容切。厚酒也。
䣵	汝吏切。重釀也。
酤	胡古切。一宿酒也。又古胡切。又古護切。賣酒也。
𨢰	豬宜切。酒厚也。
𨣨	力暫切。泛𨣨齊行酒。
䤗	古禫、余膽二切。酒味苦也。
酷	口梏切。熟也。酒味厚也。或作浩。
酓	於忝、火含二切。酒苦也。
醰	徒紺切。酒味不長也。又大含切。
䣪	普末切。酒色也。
䣧	徒戴、與職二切。酒色也。甘也。
配	普對切。匹也。媲也。對也。當也。合也。
酌	之若切。盛酒行𨢩也。挹也。斟也。取也。益也。沽也。
醮	子肖切。冠娶妻也。禮祭也。或作穛字。
𨟴	余振切。少飮也。
酳	同𨟴。
酬	市周切。勸也。報也。厚也。
醻	同酬。
醋	才各切。報也。進酒於客曰獻，客荅主人曰醋。今音措。
䤉	亡一切。飮酒俱盡也。𨡭䤅也。或作𨢡。
釂	子曜切。飮酒盡。
酣	胡甘切。樂酒也。不醉也。或作佄。
酖	都含切。樂酒也。
醧	於據切。私也。酒美也。
醵	其庶、其虐二切。合錢沽酒醵會也。
䣰	同醵。
酺	步胡、蒲故二切。《說文》曰：王德布，大飮酒也。
醉	子遂切。卒也。卒度也。度其量不至於亂也。
醺	許軍切。醉也。醺醺，和恱皃也。坐不安也。
醅	匹才切。醉飽也。未䍤之酒。
醟	于命切。酗也。
䣱	許具切。兇酒曰䣱醟。
酗	同䣱。
酲	陳貞切。病酒也。醉未覺也。
莤	所六切。洓酒去滓也。又榼上塞也。
䤘	且冉切。酢也。又初減切。
酸	先丸切。酢也。
𨢽	古文酸。
酨	昨載、祖代二切。酢漿也。釋米汁也。
醶	义檻切。酢漿也。
酢	且故切。酸也。醶也。今音昨。爲酬酢字也。
酏	余支切。米酒也。甜也。淸酒也。
醬	子匠切。醯也。
𨡓	同醬。見《說文》。
𨟻	古文醬。
𤖙	籀文醬。
醢	訶改切。醬也。
𨡭	亡侯切。𨡭䤅，醬也。醳也。
䤅	大侯切。𨡭䤅，醬。
𨢡	蒲桂切。檮榆醬。
䤎	巨出切。䤉醬也。
酹	力昧切。餟祭也。以酒祭地也。
䣼	力醬切。雜味也。
䤔	昨冉切。䤔䣸，味薄也。
䣸	而琰切。䤔䣸。
𨣧	在計切。酒有五𨣧之名，見《周禮》。或作齊。又醬也。
醍	他禮切。酒紅色。又音提。
䣽	同醍。
醷	於力、於里二切。梅漿也。
酪	力各切。漿也。乳汁作。
醳	夷石、尸石二切。莤酒。
醆	仄限切。酒濁微淸也。一曰爵也。
醒	思廷、思領二切。醉除也。
醩	子刀切。籀文糟。
𨤇	同醩。亦作𦵩。
醙	使鄒切。白酒也。
𨡯	奴敢切。煑也。亦作腩。
䤄	彌兖切。飮酒失度也。或作湎。
醂	力感切。藏𣐈也。
醝	在何切。白酒也。
醠	烏浪切。濁酒也。
䤕	許角切。酢也。
𨢎	亡狄切。𨢎䤙，酪滓。
䤙	力的切。𨢎䤙。
𨡫	下衮切。醨相沃。
醦	所檻切。酢也。
𨣱	莫割切。𨣱醏，醬也。
醏	當孤切。𨣱醏也。
𨟽	似由切。酒色也。
䤍	亡兮、亡安二切。
醛	义劣切。鹹葅也。
酮	徒董切。酢欲壞。
𨢍	視利切。亦作嗜。
酭	于救切。報也。或作侑。
䣿	於娛切。能飮者飮，不能飮者止。
醔	自流切。亦作酋。酒官也。
䤒	巨氣切。术酒名。
醯	呼啼切。酸味也。
䤈	同醯。俗。
醊	竹芮切。今作餟。祭酹也。亦作𥟒。
𨣦	似吕切。美皃。亦作藇。
酘	徒𨷖切。酘酒也。
酡	徒和切。飮酒朱顔皃。
𨠑	同酡。俗。
醨	力支切。薄酒也。
醎	音咸。俗鹹字。
𨣛	音甞。
醐	户吾切。醍醐也。
醿	無悲切。酴醿，酒。
醽	魯丁切。渌酒也。
醁	力玉切。
𨢧	側射切。造酒也。
醡	同𨢧。
䣩	士倫切。美也。
𨟿	戸茅切。
䤃	於今、於南二切。
醚	音彌。醉也。
𨟹	於林切。又於琰切。酒。
𨢒	音醫。
𨢹	音征。醋煑魚也。
𨢏	同𨢹。
酑	音于。飮也。
酥	音蘇。酪也。
䤂	音媒。醋名。
䣫	音离。乳腐名。
𨟾	音秖。乳腐名。
䣻	音諳。又音㟏。酒色也。
𨡲	音搊。出酒。
𨢆	音桑。乳酒。
酐	火朗切。苦酒也。
𨡴	與久切。酒名。
酠	口下切。苦酒也。
𨤋	音覽。𨤋𨣲，醋味也。
䤆	音揆。醥也。
醃	於炎切。又於紺切。葅也。
𨣁	旨善切。苦酒也。
𨣀	音了。𨣀醥，酒淸也。
醥	匹眇切。𨣀醥，酒淸也。
酩	莫迥切。酩酊，醉甚也。
酊	多領切。酩酊，醉甚也。
醜	尺久切。皃惡。
䤏	皮美切。酒色。
醑	相吕切。美酒也。
醓	音毯。酷也。酸也。
韽	於啗切。
𨡑	音抽。酒名。
𨤄	音𥳑。鹹也。
醼	於見切。設也。
𨡘	音制。魚子醬也。
𨠖	平孝切。面上瘡。
𨢀	古孝切。酒酵。
䤖	步報切。酒名。
𨢩	音傷。耆酒也。
𨢪	士孝切。醉𨢪也。
醀	位錐切。肉酒。
䣮	蒲撥切。酒氣也。
醘	口盍切。酒器也。
醭	匹卜切。醋生白。
𨠐	音雌。糟也。
𨢋	音斛。濁酒也。
𨠸	五鼎切。醒也。
酋	疾流切。長也。酒官也。熟也。醳酒也。液也。或作醔。
尊	子昆切。敬也。重也。亦酒器也。或作樽。
𢍜	同尊。
僔	同𢍜。
戌	思律切。誠也。
亥	何改切。荄也。依也。
𢁳	《說文》亥，與豕同意。

〔全文完〕

