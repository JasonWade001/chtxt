#中華經典古籍精校
#下載最新版本，請訪問: https://github.com/bgc2017/chtxt
#如果您發現錯字、脫字、衍字，請反饋至: https://github.com/bgc2017/chtxt/issues
#創建日期: 2021/02/16
#更新日期: 2021/02/16

## 笑林廣記 〔清〕游戲主人 編

## 第一卷‧古艷部

○ 升官

一官升職，謂其妻曰：「我的官職比前更大了。」妻曰：「官大，不知此物亦大不？」官曰：「自然。」及行事，妻怪其藐小如故，官曰：「大了許多，汝自不覺着。」妻曰：「如何不覺？」官曰：「難道老爺升了官職，奶奶還照舊不成？少不得我的大，你的也大了。」

○ 比職

甲乙兩同年初中。甲選館職，乙授縣令。甲一日乃驕語之曰：「吾位列清華，身依宸禁，與年兄做有司者，資格懸殊。他不具論，即選拜客用大字帖兒，身份體面，何啻天淵。」乙曰：「你帖上能用幾字，豈如我告示中的字，不更大許多？曉諭通衢，百姓無不凜遵恪守，年兄卻無用處。」甲曰：「然則金瓜黃蓋，顯赫炫耀，兄可有否？」乙曰：「弟牌棍清道，列滿街衢，何止多兄數倍？」甲曰：「太史圖章，名標上苑，年兄能無羨慕乎？」乙曰：「弟有朝廷印信，生殺之權，惟吾操縱，視年兄身居冷曹，圖章私刻，誰來怕你？」甲不覺詞遁，乃曰：「總之，翰林聲價值千金。」乙笑曰：「吾坐堂時，百姓口稱青天爺爺，豈僅千金而已耶？」

○ 發利市

一官新到任，祭儀門畢，有未燼紙錢在地，官即取一錫錠藏好。門子稟曰：「老爺，這是紙錢，要他何用？」官曰：「我知道，且等我發個利市看。」

○ 貪官

有農夫種茄不活，求計於老圃。老圃曰：「此不難，每茄樹下埋錢一文即活。」問其何故，答曰：「有錢者生，無錢者死。」

○ 有理

一官最貪。一日，拘兩造對鞫，原告饋以五十金，被告聞知，加倍賄托。及審時，不問情由，抽簽竟打原告。原告將手作五數勢曰：「小的是有理的。」官亦以手覆曰：「奴才，你講有理。」又以手一仰曰：「他比你更有理哩。」

○ 取金

一官出朱票，取赤金二錠，鋪戶送訖，當堂領價。官問：「價值幾何？」鋪家曰：「平價該若干，今係老爺取用，只領半價可也。」官顧左右曰：「這等，發一錠還他。」發金後，鋪戶仍候領價。官曰：「價已發過了。」鋪家曰：「並未曾發。」官怒曰：「刁奴才，你說只領半價，故發一錠還你，抵了一半價錢。本縣不曾虧了你，如何胡纏？快攆出去！」

○ 糊塗

一青盲人涉訟，自訴眼瞎。官曰：「你明明一雙清白眼，如何詐瞎？」答曰：「老爺看小人是清白的，小人看老爺卻是糊塗得緊。」

○ 不明

一官斷事不明，惟好酒怠政，貪財酷民。百姓怨恨，乃作詩以誚之云：「黑漆皮燈籠，半天螢火蟲。粉牆畫白虎，黃紙寫烏龍。茄子敲泥磬，冬瓜撞木鐘。唯知錢與酒，不管正和公。」

○ 啟奏

一官被妻踏破紗帽，怒奏曰：「臣啟陛下，臣妻羅皂，昨日相爭，踏破臣的紗帽。」上傳旨云：「卿須忍耐。皇后有些憊賴，與朕一言不合，平天冠打得粉碎，你的紗帽只算得個卵袋。」

○ 偷牛

有失牛而訟於官者，官問曰：「幾時偷去的？」答曰：「老爺，明日沒有的。」吏在傍不覺失笑，官怒曰：「想就是你偷了！」吏灑兩袖口：「任憑老爺搜。」

○ 避暑

官值暑月，欲覓避涼之地。同僚紛議，或曰某山幽雅，或曰某寺清閑。一老人進曰：「山寺雖好，總不如此座公廳，最是涼快。」官曰：「何以見得？」答曰：「別處多有日頭，獨此處有天無日。」

○ 石碑(西北人呼碑音屄)

一官素有清名，考察任滿，父老與之立德政碑告成。官命打轎往觀之，先於公廠坐下。少頃，左右稟曰：「請老爺看石(同肏)碑(同屄)。」

○ 強盜腳

鄉民初次入城，見有木桶懸于城上，問人曰：「此中何物？」應者曰：「強盜頭。」及至縣前，見無數木匣釘於譙樓之上，皆前官既去而所留遺愛之靴。鄉民不知，乃點首曰：「城上掛的強盜頭，此處一定是強盜腳了。」

○ 屬牛

一官遇生辰，吏典聞其屬鼠，乃醵黃金鑄一鼠為壽。官甚喜，曰：「汝等可知奶奶生日，亦在目下乎？」眾吏曰：「不知，請問其屬？」』官曰：「小我一歲，丑年生的。」

○ 同僚

有妻妾各居者，一日，妾欲謁妻，謀之於夫：「當如何寫帖？」夫曰：「該用『寅弟』二字。」妾問：「其義何居？」夫曰：「同僚寫帖，皆用此稱呼，做官府之例耳。」妾曰：「我輩並無官職，如何亦寫此帖？」夫曰：「官職雖無，同僚(屪)總是一樣。」

○ 家屬

官坐堂，眾役中有撒一響屁，官即叫：「拿來！」隸稟曰：「老爺，屁是一陣風，吹散沒影蹤，叫小的如何拿得？」官怒云：「為何徇情賣放，定要拿到。」皂無奈，只得取乾屎回銷：「稟老爺，正犯是走了，拿得家屬在此。」

○ 州同

一人最好古董，有持文王鼎求售者，以百金買之。又一人持一夜壺至，銅色斑駁陸離，云是武王時物，亦索重價。曰：「銅色雖好，只是肚裡臭甚。」答曰：「腹中雖臭，難道不是個州同。」

○ 衙官隱語

衙官聚會，各問何職。一官曰：「隨常茶飯掇將來，蓋義取現成(縣丞)也」一官曰：「滾湯鍋裏下文書，乃煮(主)簿也。」一官曰：「鄉下蠻子租糞窖。」問者不解，答曰：「典屎(史)。」

○ 詳夢

一作吏典者，有媳婦最善詳夢。適三考已滿，將往謁選。夜得一夢，呼媳詳之。媳問：「何夢？」公曰：「夢見把許多冊籍，放在鍋內熬煮，不知主何吉凶？」媳曰：「初選一定是個主簿。」隔數日，公曰：「我又得一夢，夢見你我二人皆裸體而立，身子卻是相背的，何也？」媳曰：「恭喜一轉，就是縣(現)丞(成)。」

○ 太監觀風

鎮守大監觀風，出「後生可畏焉」為題，眾皆掩口而笑。璫問其故，教官稟曰：「諸生以題目太難，求減得一字也好。」璫笑曰：「既如此，除了『後』字，只做『生可畏焉』罷。」

○ 常禮

內相見人撒尿，喜甚，喚他過來一看。其人脫褲，見此物尚在攛動，內相拍掌大喜曰：「我的乖兒，見我公公，只消常禮兒罷了。」

○ 念劾本

一遼東武職，素不識字。一日被論，使人念劾本云：「所當革任回衛者也。」因痛哭曰：「『革任回衛』還是小事，這『者也』二字，怎麼當得起！」

○ 武弁夜巡

一武弁夜巡，有犯夜者，自稱書生會課歸遲。武弁曰：「既是書生，且考你一考。」生請題，武弁思之不得，喝曰：「造化了你，今夜幸而沒有題目。」

○ 垛子助陣

一武官出征將敗，忽有神兵助陣，反大勝。官叩頭請神姓名，神曰：「我是垛子。」官曰：「小將何德，敢勞垛子尊神見救？」答曰：「感汝平昔在教場，從不曾有一箭傷我。」

○ 進士第

一介弟橫行於鄉，怨家罵曰：「兄登黃甲，與汝何干，而豪橫若此？」答曰：「你不見匾額上面寫着『進士第(弟)』麼？」

○ 及第

一舉子往京赴試，僕挑行李隨後。行到曠野，忽狂風大作，將擔上頭巾吹下。僕大叫曰：「落地了！」主人心下不悅，囑曰：「今後莫說落地，只說及第。」僕領之；將行李拴好，曰：「如今恁你走上天去，再也不會及第了。」

○ 嘲武舉詩

頭戴銀雀頂，腳踏粉底皂。也去參主考，也來謁孔廟。顏淵喟然歎，夫子莞爾笑。子路慍見曰：「這般呆狗醮，我若行三軍，都去喂馬料。」

○ 封君

有市井獲封者，初見縣官，甚跼蹐，堅辭上坐。官曰：「叨為令郎同年，論理還該侍坐。」封君乃張目問曰：「你也是屬狗的麼？」

○ 老父

一市井受封，初見縣官，以其齒尊，稱之曰：「老先。」其人含怒而歸，子問其故，曰：「官欺我太甚。彼該稱我老先生才是，乃作歇後語，叫甚麼老先，明係輕薄。我回稱，也不曾失了便宜。」子詢何以稱呼，答曰：「我本應稱他老父母，今亦縮住後韻，只叫他聲老父。」

○ 公子封君

有公子兼封君者，父對子，乃欣羨不已。訝問其故，曰：「你的爺既勝過我的爺，你的兒又勝過我的兒。」

○ 送父上學

一人問：「公子與封君孰樂？」答曰：「做封君雖樂，齒已衰矣，惟公子年少最樂。」其人急趨而去，追問其故，答曰：「買了書，好送家父去上學。」

○ 納粟詩

贈納粟詩曰：「革車買得截的高，周子窗前滿腹包。有朝若遇高曾祖，煥乎其有沒分毫。」

○ 考監

一監生過國學門，聞祭酒方盛怒兩生而治之，問門上人者：「然則打歟？罰歟？鐓鎖歟？」答曰：「出題考文。」生即咈然曰：「咦，罪不至此。」

○ 坐監

一監生妻，屢勸其夫讀書，因假寓於寺中。素無書箱，乃喚腳夫以羅擔挑書先往。腳夫中途疲甚，身坐擔上。適生至，聞傍人語所坐《通鑒》，因怒責腳夫。夫謝罪曰：「小人因為不識字，一時坐了鑒(監)，弗怪弗怪。」

○ 不往京

一監生娶妾，號曰京姐，妻妒甚。夫詣妾，必告曰：「京裡去。」一日，欲往京去，妻曰：「且在此關上納了紗著。」既行事訖，妻曰：「汝今何不往京！」生曰：「毧也沒有一些在肚裏，京裡去做甚麼！」

○ 咬飛邊

貧子途遇監生，忽然抱住兜耳一口。生驚問其故，答曰：「我窮苦極矣，見了大錠銀子，如何不咬些飛邊用用。」

○ 入場

監生應付入場方出，一故人相遇揖之，並揖路傍豬屎。生問：「此臭物，揖之何為？」答曰：「他臭便臭，也從大腸(場)裏出來的。」

○ 書低

一生賃僧房讀書，每日遊玩，午後歸房，呼童取書來。童持《文選》，視之，曰：「低。」持《漢書》，視之，曰：「低。」又持《史記》，視之，曰：「低。」僧大詫曰：「此三書，熟其一，足稱飽學，俱云低，何也？」生曰：「我要睡，取書作枕頭耳。」

○ 監生娘娘

監生至城隍廟，傍有監生案。塑監生娘娘像。歸謂妻曰：「原來我們監生恁般尊貴，連你的像，早已都塑在城隍廟裏了。」

○ 監生自大

城裡監生與鄉下監生，各要爭大。城裡者恥之曰：「我們見多識廣，你鄉裏人孤陋寡聞。」兩人爭辯不已，因往大街同行，各見所長。到一大第門首，匾上「大中丞」三字，城裏監生倒看指謂曰：「這豈不是丞中大？乃一徵驗。」又到一宅，匾額是「大理卿」，鄉下監生以「卿」字認作「鄉」字，忙亦倒念指之曰：「這是鄉裏大了。」兩人各不見高下。又來一寺門首，上題「大士閣」，彼此平心和議曰：「原來閣(各)士(自)大。」

○ 打丁

一人往妓館打丁畢，妓牽之索謝，答曰：「我生員也，奉祖制免丁。」俄焉又一人至，亦如之。妓曰：「為何？」答曰：「我監生也。」妓曰：「監生便怎麼？」其人曰：「豈不知監生從來是白丁。」

○ 王監生

一監生姓王，加納知縣到任。初落學，青衿呈書，得「牽牛」章。講誦之際，忽問：「那王見之是何人？」答曰：。『此王誦之之兄也。」又問：「那王曰然是何人？」答曰：「此王曰叟之弟也。」曰：「妙得緊。且喜我王氏一門，都在書上。」

○ 自不識

有監生，穿大衣，帶圓帽，于著衣鏡中自照，得意甚。指謂妻曰：「你看鏡中是何人？」妻曰：「臭烏龜！虧你做了監生，連自(字)多不識。」

○ 監生拜父

一人援例入監，吩咐家人備帖拜老相公。僕曰：「父子如何用帖，恐被人談論。」生曰：「不然。今日進身之始，他客俱拜，焉有親父不拜之理？」僕問：「用何稱呼？」生沉吟曰：「寫個眷侍教生罷。」父見，怒責之。生曰：「稱呼斟酌切當，你自不解。父子一本至親，故下一『眷』字。『侍』者，父坐子立也。『教』者，從幼延師教訓。生者，父母生我也。」父怒轉盛，責其不通，生謂僕曰：「想是嫌我太妄了，你去另換過晚生帖兒來罷。」

○ 半字不值

一監生妻謂其孤陋寡聞，使勸讀書。問：「讀書有甚好處？」妻曰：「一字值千金，如何無益？」生答曰：「難道我此身，半個字也不值？」

○ 借藥攆

一監生臨終，謂妻曰：「我一生掙得這副衣冠，死後必為我殯殮。」妻諾。既死，穿衣套靴訖，惟圓帽左右欹側難帶。妻哭曰：「我的天，一頂帽子也無福帶。」生復轉魂，張目謂妻曰：「必要帶的。」妻曰：「非不欲帶，恨枕不穩耳。」生曰：「對門某醫生家藥攆槽，借來好做枕。」

○ 齋戒庫

一監生姓齊，家資甚富，但不識字。一日，府尊出票，取雞二隻，兔一隻。皂亦不識票中字，央齊監生看。生曰：「討雞二隻，免一只。」皂只買一雞回話。太守怒曰：「票上取雞二隻，兔一隻，為何只繳一雞？」皂以監生事稟，太守遂拘監生來問。時太守適有公幹，暫將監生收入齋戒庫內候究。生入庫，見碑上「齋戒」二字，認做他父親「齊成」姓名，張目驚詫，嗚咽不止。人問何故，答曰：「先人靈座，何人設建在此？睹物傷情，焉得不哭。」

○ 附例

一秀才畏考援例，堂試之日，至晚不能成篇。乃大書卷面曰：「惟其如此，所以如此。若要如此，何苦如此。」官見而笑曰：「寫得此四句出，畢竟還是個附例。」

○ 酸臭

小虎謂老虎曰：「今日出山，搏得一人，食之滋味甚異，上半截酸，下半截臭，究竟不知是何等人。」老虎曰：「此必是秀才納監者。」

○ 仿制字

一生見有投制生帖者，深嘆「制」字新奇。偶致一遠札，遂效之。僕致書回，生問：「見書有何話說？」僕曰：「當面啟看，便問：『老相公無恙？』又問：『老安人好否？』予曰：『俱安。』乃沉吟半響，帶笑而入，纔發回書。」生大喜曰：「人不可不學，只一字用得著當，便一家俱問，到添下許多殷勤。」

○ 春生帖

一財主不通文墨，謂友曰：「某人甚是欠通，清早來拜我，就寫晚生帖。」傍一監生曰：「這到還差不遠。好像這兩日秋天拜客，竟有寫春(眷)生帖子的哩。」

○ 借牛

有走柬借牛于富翁者，翁方對客，諱不識字，偽啟緘視之。對來使曰：「知道了，少刻我自來也。」

○ 哭麟

孔子見死麟，哭之不置。弟子謀所以慰之者，乃編錢掛牛體，告孔子曰：「麟已活矣。」孔子觀之，曰：「非也，分明一隻牛，只多這幾個錢耳。」

○ 江心賦

有富翁同友遠出，泊舟江中。偶散步上岸，見壁間題「江心賦」三字，錯認「賦」字為「賊」字，驚欲走匿。友問故，指曰：「此處有賊。」友曰：「賦也，非賊也。」其人曰：「賦(富)便賦了，終是有些賊形。」

○ 吃乳餅

富翁與人論及童子多肖乳母，為吃其乳，氣相感也。其人謂富翁曰：「若是如此，想來足下從幼是吃乳餅大的。」

○ 不願富

一鬼托生時，冥王判作富人。鬼曰：「不願富也。但求一生衣食不缺，無是無非，燒清香，吃苦茶，安閑過日足矣。」冥王曰：「要銀子便再與你幾萬，這樣安閑清福，卻不許你享。」

○ 薑字塔

一富翁問「薑」字如何寫，對以草字頭，次一字，次田字，又一字，又田字，又一字。其人寫草、壹、田、壹、田、壹，寫訖玩之，罵曰：「天殺的，如何誑我！分明作耍我造成一座寶塔了。」

○ 醫銀入肚

一富翁含銀于口，誤吞入腹，痛甚，延醫治之。醫曰：「不難，先買紙牌一副，燒灰咽之，再用艾丸灸臍，其銀自出。」翁詢其故，醫曰：「外面用火燒，裏面有強盜打劫，那怕你的銀子不出來！」

○ 田主見雞

一富人有餘田數畝、租與張三者種，每畝索雞一隻。張三將雞藏於背後，田主遂作吟哦之聲曰：「此田不與張三種。」張三忙將雞獻出，田主又吟曰：「不與張三卻與誰？」張三曰：「初間不與我，後又與我，何也？」田主曰：「初乃無稽(雞)之談，後乃見機(雞)而作也。」

○ 講解

有姓李者，暴富而驕。或嘲之云：「一童子讀《百家姓》首句，求師講解。師曰：『趙是精趙的趙字(蘇語謂放肆曰趙)，錢是有銅錢的錢字，孫是小猢猻的孫字，李是張三李四的李字。』又問：『倒轉可講得否？』師曰：『也得。』童曰：『如何講？』師曰：『姓李的小猢猻，有了幾個銅錢，就精趙起來。』」

○ 訓子

富翁子不識字，人勸以延師訓之。先學「一」字是一畫，次「二」字二畫，次「三」字三畫。其子便欣然投筆，告父曰：「兒已都曉字義，何用師為？」父喜之，乃謝去。一日，父欲招萬姓者飲，命子晨起治狀，至午不見寫成。父往詢之，子患曰：「姓亦多矣，如何偏姓萬。自早至今，才得五百畫著哩！」


## 第二卷‧腐流部

○ 辭朝

一教官辭朝見象，低徊留之不忍去。人問其故，答曰：「我想祭丁的豬羊，有這般肥大便好。」

○ 上任

歲貢選教職，初上任，其妻進衙，不覺放聲大哭。夫驚問之，妻曰：「我巴得你到今日，只道出了學門，誰知反進了學門。」

○ 爭臟

祭丁過，兩廣文爭一豬大臟，各執其臟之一頭。一廣文稍強，盡掣得其臟，爭者止兩手擼得臟中油一捧而已。因曰：「予雖不得大葬(臟)，君無尤(油)焉。」

○ 廝打

教官子與縣丞子廝打，教官子屢負，歸而哭訴其母。母曰：「彼家終日吃肉，故恁般強健會打。你家終日吃腐，力氣衰微，如何敵得他過？」教官曰：「這般我兒不要忙，等祭過了丁，再與他報復便了。」

○ 鑽刺

鼠與黃蜂拜為兄弟，邀一秀才做盟證，秀才不得已往，列為第三人。一友問曰：「兄何居乎鼠輩之下？」答曰：「他兩個一會鑽，一會刺，我只得讓他罷了。」

○ 證孔子

兩道學先生議論不合，各自詫真道學而互詆為假，久之不決。乃請正于孔子，孔子下階，鞠躬致敬而言曰：「吾道甚大，何必相同。二位老先生皆真正道學，丘素所欽仰，豈有偽哉。」兩人各大喜而退。弟子曰：「夫子何諛之甚也！」孔子曰：「此輩人哄得他動身就夠了，惹他怎麼？」

○ 放肆

道學先生嫁女出門，至半夜，尚在廳前徘徊踱索。僕云：「相公，夜深請睡罷。」先生頓足怒云：「你不曉得，小畜生此時正在那裏放肆了！」

○ 贄禮

廣文到任，門人以錢五十為贄者，題刺曰：「謹具贄儀五十文，門人某百頓首拜。」師書其帖而返之，曰：「減去五十拜，補足一百文何如？」門人答曰：「情願一百五十拜，免了這五十文又何如？」

○ 不養子

一士夫子孫繁衍，而同儕有無子者，乃驕語之曰：「爾沒力量，兒子也養不出一個。像我這等子孫多，何等熱鬧。」同儕答曰：「其子爾力也，其孫非爾力也。」

○ 借糧

孔子在陳絕糧，命顏子往回回國借之，以其名與國號相同，冀有情熟。比往通訖，大怒曰：「汝孔子要攘夷狄，怪俺回回，平日又罵俺回之為人也擇(賊)乎！」糧斷不與。顏子怏怏而歸。子貢請往，自稱平昔極奉承，常曰：「賜也何敢望回回。」群回大喜，以白糧一擔，先令攜去，許以陸續運付。子貢歸，述之夫子，孔子攢眉曰：「糧便騙了一擔，只是文理不通。」

○ 廩糧

糧長收糧在倉廩內，耗鼠甚多，潛伺之，見黃鼠群食其中。開倉掩捕，黃鼠有護身屁，連放數個。糧長大怒曰：「這樣放屁畜生，也被他吃了糧去。」

○ 脫科

其年鄉試，一縣脫科。諸生請堪輿來看風水，以泥塑聖像卵小，不相稱故耳。遂喚妝佛匠改造。聖人大喝曰：「這班不通文理的畜生，你們自不讀書，干我卵甚事！」

○ 黌門

三秀才往妓家設東敘飲，內一秀才曰：「兄治何經？」曰：「通《詩經》。」復問其次，曰：「通《書經》。」因戲問妓曰：「汝通何經？」曰：「妾通月經。」眾皆大笑。妓曰：「列位相公休笑我，你們做秀才，都從這紅門中出來的。」

○ 野味

甲乙二士應試，甲曰：「我夢一木沖天，何如？」乙曰：「一木沖天，乃『未』字也，恐非佳兆。」因言己「夢一雉貼天而飛，此必文門之象，穩中無疑矣。」甲搖首曰：「咦，野(也)味(未)。」

○ 僧士詰辯

秀才詰問和尚曰：「你們經典內『南無』二字，只應念本音，為何念作那摩？」僧亦回問云：「相公，《四書》上『於戲』二字，為何亦讀作嗚呼？如今相公若讀於戲，小僧就念南無。相公若是嗚呼，小僧自然要那摩。」

○ 楊相公

一人問曰：「相公尊姓？」曰：「姓楊。」其人曰：「既是羊，為甚無角？」士怒曰：「呆狗入出的！」那人錯會其意，曰：「嗄！」

○ 頭場

玉帝生日，群仙畢賀。東方朔後至，見壽星傍惶門外，問之，曰：「有告示貼出，不放我進。」又問：「何故貼出？」答曰：「怪我頭長(場)。」

○ 後場

賓主二人同睡，客索夜壺。主人說：「在床下，未曾倒得。」只好棚過頭一場，後場斷斷再來不得了。

○ 識氣

一瞎子雙目不明，善能聞香識氣。有秀才拿一《西廂》本與他聞，曰：「《西廂記》。」問：「何以知之？」答曰：「有些脂粉氣。」又拿《三國志》與他聞，曰：「《三國志》。」又問：「何以知之。」答曰：「有些刀兵氣。」秀才以為奇異，卻將自做的文字與他聞，瞎子曰：「此是你的佳作。」問：「你怎知？」答曰：「有些屁氣。」

○ 蛀帽

有盛大、盛二者，所戴氈帽，合放一處。一被蟲蛀，兄弟二人互相推競，各認其不蛀者奪之。適一士經過，以其讀書人明理，請彼決之。士執蛀帽反覆細看，乃睨盛大曰：「此汝帽也！」問：「何以見得？」士曰：「豈不聞《大學》注解云：『宣(先)著(蛀)，盛大之貌(帽)』。」

○ 無一物

窮人往各寺院，竊取神物靈心，止有土地廟未取。及去挖開，見空空如也。乃駭嘆曰：「看他巾便帶了一頂，原來腹中毫無一物！」

○ 帶巾人

一和尚撒尿，玩弄自己陽物。偶有帶巾人走來，戲曰：「你師徒兩個，在此講甚麼？」和尚曰：「看他頭有幾多大，要折頂方巾與他帶帶。」

○ 窮秀才

有初死見冥王者，王謂其生前受用太過，判來生去做一秀才，與以五子。鬼吏稟曰：「此人罪重，不應如此善遣。」王笑曰：「正惟罪重，我要處他一個窮秀才，把他許多兒子，活活累殺他罷了。」

○ 頌屁

一士死見冥王，自稱飽學，博古通今。王偶撒一屁，士即進詞云：「伏惟大王高聳金臀，洪宣寶屁，依稀乎絲竹之聲，仿佛乎麝蘭之氣。臣立下風，不勝馨香之味。」王喜，命賜宴，准與陽壽一紀，至期自來報到，不消鬼卒勾引。士過十二年，復詣陰司，謂門上曰：「煩到大王處通稟，說十年前做放屁文章的秀才又來了。」

○ 出學門

儒學碑亭新完，一士攜妓往視，見碑下負重，戲謂妓曰：「汝父在此，為何不拜？」妓即下拜云：「我你爺，看你這等蹭蹬，何時得出學門！」

○ 抄祭文

東家喪妻母，往祭，托館師撰文。乃按古本誤抄祭妻父者與之，為識者看出，主人怪而責之。館師曰：「此文是古本刊定的，如何得錯？只怕倒是他家錯死了人，這便不關我事。」

○ 行房

一秀士新娶，夜分就寢，問于新婦曰：「吾欲雲雨，不知娘子尊意允否？」新人曰：「官人從心所欲。」士曰：「既蒙俯允，請娘子展股開肱，學生無禮又無禮矣。」及舉事，新婦曰：「痛哉，痛哉！」秀才曰：「徐徐而進之，渾身通泰矣。」

○ 做不出

租戶連年欠租，每推田瘦做不出米來。士怒曰：「明年待我自種，看是如何？」租戶曰：「憑相公拚著命去種，到底是做不出的。」

○ 湊不起

一士子赴試，艱于構思。諸生隨牌俱出。接考者候久，甲僕問乙僕曰：「不知作文一篇，約有多少字？」乙曰：「想來不過五六百。」甲曰：「五六百字，難道胸中便沒有了，此時還不出來？」乙曰：「五六百字雖有在肚裡，只是一時湊不起來耳。」

○ 四等親家

兩秀才同時四等，於受責時曾識一面。後聯姻，會親日相見。男親家曰：「尊容曾在何處會過來？」女親家曰：「便是有些面善，一時想不起。」各沉吟間，忽然同悟，男親家點頭曰：「嗄。」女親家亦點頭曰：「嗄。」

○ 七等割屪

一士考末等，自覺慚愧，且慮其妻之姍己也。乃架一說誑妻曰：「從前宗師止于六等，今番遇著這個瘟官，好不利害，又增出一等，你道可惡不可惡？」妻曰：「七等如何？」對曰：「六等不過去前程，考七等者，竟要閹割。」妻大驚曰：「這等，你考在何處？」夫曰：「還虧我爭氣，考在六等，幸而免割。」

○ 腹內全無

一秀才將試，日夜懮鬱不已。妻乃慰之曰：「看你作文，如此之難，好似奴生產一般。」夫曰：「還是你每生子容易。」妻曰：「怎見得？」夫曰：「你是有在肚裏的，我是沒在肚裡的。」

○ 不完卷

一生不完卷，考置四等，受撲。對友曰：「我只缺得半篇。」友云：「還好。若做完，看了定要打殺。」

○ 求簽

一士歲考求簽，通陳曰：「考在六等求上上，四等下下。」廟祝曰：「相公差矣，四等止杖責，如何反是下下？」士曰：「非汝所知。六等黜退，極是乾淨。若是四等，看了我的文字，決被打殺。」

○ 夢入泮

府取童生，祈夢：「道考可望入泮否？」神問曰：「汝祖父是科下否？」曰：「不是。」又問：「家中富饒否？」曰：「無得。」神笑曰：「既是這等，你做甚麼夢！」

○ 謁孔廟

有以銀錢夤緣入泮者，拜謁孔廟，孔子下席答之。士曰：「今日是夫子弟子禮，應坐受。」孔子曰：「豈敢。你是我孔方兄的弟子，斷不受拜。」

○ 狗頭師

館師歲暮買舟回家，舟子問曰：「相公貴庚？」答曰：「屬狗的，開年已是五十歲了。」舟人曰：「我也屬狗，為何貴賤不等？」又問：「那一月生的？」答曰：「正月。」舟子大悟曰：「是了，是了，怪不得！我十二月生，是個狗尾，所以搖了這一世。相公正月生，是個狗頭，所以教(叫)了這一世。」

○ 狗坐館

一人慣會說謊，對親家云：「舍間有三寶：一牛每日能行千里，一雞每更止啼一聲，又一狗善能讀書。」親家駭云：「有此異事，來日必要登堂求看。」其人歸與妻述之：「一時說了謊，怎生回護？」妻曰：「不妨，我自有處。」次日，親家來訪，內云：「早上往北京去了。」問：「幾時回？」答曰：「七八日就來的。」又問：「為何能快？」曰：「騎了自家牛去。」問：「宅上還有報更雞？」適值亭中午雞啼，即指曰：「只此便是，不但夜裡報更，日間生客來也報的。」又問：「讀書狗請借一觀。」答曰：「不瞞親家說，只為家寒，出外坐館去了。」

○ 講書

一先生講書，至「康子饋藥」，徒問：「是煎藥是丸藥？」先生向主人誇獎曰：「非令郎美質不能問，非學生博學不能答。上節『鄉人儺」，儺的自然是丸藥。下節又是煎藥，不是用爐火，如何就『廄焚』起來！」

○ 師贊徒

館師欲為固館計，每贊學生聰明。東家不信，命當面對課。師曰：「蟹。」學生對曰：「傘。」師贊之不已。東翁不解，師曰：「我有隱意，蟹乃橫行之物，令郎對『傘』，有獨立之意，豈不絕妙。」東翁又命對兩字課，師曰：「割稻。」學生對曰：「行房。」師又贊不已。東家大怒，師曰：「此對也有隱意，我出『割稻』者，乃積穀防饑。他對『行房』者，乃養兒待老。」

○ 請先生

一師慣謀人館，被冥王訪知，著夜叉拿來。師躲在門內不出，鬼卒設計哄騙曰：「你快出來，有一好館請你。」師聞有館，即便趨出，被夜叉擒住。先生曰：「看你這鬼頭鬼腦，原不像個請先生的。」

○ 罵先生

一人見穩婆姿色美，欲誘之，乃假妝婦人將產，請來收生，穩婆摸著此物。大驚曰：「我收生多年矣，有頭先生者，名為順生；腳先生者，名為倒生；手先生者，名為橫生。這個雞巴先生，實是不曾見過。」

○ 沒坐性

夫妻夜臥，婦握夫陽具曰：「是人皆有表號，獨此物無一美稱，可贈他一號。」夫曰：「假者名為角先生，則真者當去一角字，竟呼為先生可也。」婦曰：「既是先生，有館在此，請他來坐。」雲雨既畢。次早，妻以雞子酒啖夫。夫笑曰：「我知你謝先生也，且問你先生何如？」妻曰：「先生盡好，只是嫌他略罷軟，沒坐性些。」

○ 兄弟延師

有兄弟兩人，共延一師，分班供給。每交班，必互嫌師瘦，怪供給之不豐。於是兄弟相約，師輪至日，即秤斤兩，以為交班肥瘦之驗。一日，弟將交師於兄，乃令師飽餐而去。既上秤，師偶撒一屁，乃咎之曰：「秤上買賣，豈可輕易撒出！說不得，原替我吃了下去。」

○ 讀破句

庸師慣讀破句，又念白字。一日訓徒，教《大學序》，念云：「大學之，書古之，大學所以教人之。」主人知覺，怒而逐之。復被一蔭官延請入幕，官不識律令，每事詢之館師。一日，巡捕拿一盜鐘者至，官問：「何以治之？」師曰：「夫子之道(盜)忠(鐘)，恕而已矣。」官遂釋放。又一日，獲一盜席者至，官又問，師曰：「朝聞道夕(席)，死可矣。」官即將盜席者立斃杖下。適冥王私行，察訪得實，即命鬼判拿來，痛罵曰：「不通的畜生！你騙人館谷，誤人子弟，其罪不小，摘往輪回去變豬狗。」師再三哀告曰：「做豬狗固不敢辭，但豬要判生南方，狗乞做一母狗。」王問何故，答曰：「南方之(豬)，強與北方之。」又問：「母狗為何？」答曰：「《曲禮》云：『臨財母苟(狗)得，臨難母苟免。』」

○ 退束修

一師學淺，善讀別字。主人惡之，與師約，每讀一別字，除修一分。至歲終，退除將盡，止餘銀三分，封送之。師怒曰：「是何言興，是何言興(與)！」主人曰：「如今再扣二分，存銀一分矣。」東家母在傍曰：「一年辛若，半除也罷。」先生近前作謝曰：「夫人不言，言必有中。」主人曰：「恰好連這一分，乾淨拿進去。」

○ 赤壁賦

庸師慣讀別字。一夜，與徒講論前後《赤壁)兩賦，竟念「賦」字為「賊」字。適有偷兒潛伺窗外，師乃朗誦大言曰：「這前面《赤(作拆字)壁賊》呀。」賊大驚，因思前而既覺，不若往房後穿逾而入。時已夜深，師講完，往後房就寢。既上床，復與徒論及後面《赤壁賦》，亦如前讀。偷兒在外嘆息曰：「我前後行藏，悉被此人識破。人家請了這樣先生，看家狗都不消養得了！」

○ 於戲左讀

有蒙訓者，首教《大學》，至「於戲前王不忘」句，竟如字讀之。主曰：「誤矣，宜讀作嗚呼。」師從之。至冬間，讀《論語》注「儺雖古禮而近於戲」，乃讀作鳴呼。主人曰：「又誤矣，此乃於戲也。」師大怒，訴其友曰：「這東家甚難理會，只『於戲』兩字，從年頭直與我拗到年尾。」

○ 中酒

一師設教，徒問：「大學之道如何講？」師佯醉曰：「汝偏揀醉時來問我。」歸與妻言之，妻曰：「『大學』是書名，『之道』是書中之道理。」師頷之。明日，謂其徒曰：「汝輩無知，昨日乘醉便來問我。今日我醒，偏不來問，何也？汝昨日所問何義？」對以「大學之道」。師如妻言釋之。弟子又問：「『在明明德』如何？」師遽捧額曰：「且住，我還中酒在此。」

○ 教法

主人怪師不善教，師曰：「汝欲我與令郎俱死耶？」主人不解，師曰：「我教法已盡矣，只除非要我鑽在令郎肚裡去，我便悶殺，令郎便脹殺。」

○ 澆其妻妾

人家請一館師，書房逼近內室。一日課徒，讀「譬如四時之錯行」句，注曰：「錯，猶迭也。」東家母聽見，嗔其有意戲狎，訴於主人。主人不通書解，怒欲逐之。師曰：「書義如此，汝自不解耳，我何罪焉？」遂遷館於廳樓，以避囉皂。一日，東家妻妾遊於樓下，師欲小便不得，乃從壁間溺之。不意淋在妻妾頭上，復訴于主人。主因思前次孟浪怪他，今番定須攷證書中有何出典。乃左右翻釋，忽大悟曰：「原來在此，不然，幾被汝等所誤矣。」問：「有何憑據？」主曰：「施施從外來，驕(澆)其妻妾。」

○ 書生意氣

主人問先生曰：「為何講書再不明白？」師曰：「兄是相知的，我胸中若有不講出來，天誅地滅！」又問：「既講不出，也該坐定些？」答云：「只為家下不足，故不得不走。」主人云：「既如此，為甚供給略淡泊，就要見過？」先生毅然變色曰：「若這點意氣沒了，還像個先生哩！」

○ 夢周公

一師晝寢，而不容學生磕睡。學生詰之，師謬言曰：「我乃夢周公也。」明晝，其徒亦傚之，師以戒方擊醒曰：「汝何得如此？」徒曰：「亦往見周公耳。」師曰：「周公何語？」答曰：「周公說，昨日並不曾見尊師。」

○ 貓逐鼠

一貓捕鼠，鼠甚迫，無處躲避，急匿在竹轎杠中。貓顧之嘆云：「看你管(館)便進得好，這幾個節如何過得去！」

○ 問館

乞兒製一新竹筒，眾丐沽酒稱賀。每飲畢，輒呼曰：「慶新管，酒乾！」一師正在覓館，偶經過聞之，誤聽以為慶新館也，急向前揖之曰：「列位既有了新館，把這舊館讓與學生罷！」

○ 閑蕩

一女將下教場點兵，中軍官以馬腎伸長不雅，各將竹管一個，預套陽物於內。及女將至，一馬跳躍，脫去竹筒，陽物翹然掛於腹下。女將究問，中軍稟曰：「那件東西，凡有管的，都在管裡。這個失了管(館)的，所以在此閑蕩。」

○ 改對

訓蒙先生出兩字課與學生對曰：「馬嘶。」一徒對曰：「鵬奮。」師曰：「好，不須改得。」徒揖而退。又一徒曰：「牛屎。」師叱曰：「狗屁！」徒亦揖而欲行，師止之曰：「你對也不曾對好，如何便走？」徒曰：「我對的是牛屎，先生改的是狗屁。」

○ 撻徒

館中二徒，一聰俊，一呆笨。師出夜課，適庭中栽有梅樹，即指曰：「老梅。」一徒見盆內種柏，應聲曰：「小柏。」師曰：「善。」又命一徒「可對好些」，徒曰：「阿爹。」師以其對得胡說，怒撻其首。徒哭曰：「他小柏(伯)不打，倒來打阿爹。」

○ 蜈蚣咬

上江人出外坐館，每興舉，輒以手銃代之，以竹筒盛接。其精日久氣腥，為蜈蚣潛啖。一日，其興復發，正作事，忽被蜈蚣箝住陽物，師恐甚。歲暮歸家，摸著其妻陰戶多毛，乃大聲驚詫曰：「光光竹筒，尚有蜈蚣，蓬蓬鬆鬆，豈無蛇蟲！」

○ 我不如

一先生出外坐館，離家日久，偶見狗練，嘆曰：「我不如也。」

○ 掘荷花

一師出外就館，慮其妻與人私通，乃以妻之牝戶上，畫荷花一朵，以為記號。年終解館歸，驗之已落，無復有痕跡矣。因大怒，欲責治之。妻曰：「汝自差了，是物可畫，為何獨揀了荷花？豈不曉得荷花下面有的是藕，那須來往的人，不管好歹，那個也來掘掘，這個也來掘掘，都被他們掘乾淨了，與我何干！」

○ 灒糞

師在田間散步，見鄉人挑糞灌菜。師訝曰：「菜是人吃的，如何潑此穢物在上？」鄉人曰：「相公只會看書，不曉我農家的事。菜若不用糞澆，便成苦菜矣。」一日，東家以苦菜膳師，師問：「今日為何菜味甚苦？」館僮曰：「因相公嫌齷齪，故將不澆糞的菜請相公。」師曰：「既如此，糞味可鹽，拿些來待我灒灒吃罷。」

○ 咬餅

一蒙師見徒手持一餅，戲之曰：「我咬個月灣與你看？」既咬一口，又曰：「我再咬個定勝與你看？」徒不捨，乃以手掩之，誤咬其指。乃呵曰：「沒事，沒事，今日不要你念書了。家中若問你，只說是狗奪餅吃，咬傷的。」

○ 想船家

教書先生解館歸，妻偶談及「噴嚏鼻子癢，有人背地講」。夫曰：「我在學堂內，也常常打嚏的。」妻曰：「就是我在家想你了。」及開年，仍赴東家館。別妻登舟，船家被初出太陽搐鼻，連打數嚏。師頻足曰：「不好了，我才出得門，這婆娘就在那裡看想船家了！」

○ 叔叔

師向主人極口贊揚其子沉潛聰慧，識字通透，堪為令郎伴讀。主曰：「甚好。」師歸謂其子曰：「明歲帶你就學，我已在東翁前誇獎，只是你秉性痴呆，一字不識。」因寫「被」、『飯」、「父」三字，令其熟記，以備問對。及到館後，主人連試數字，無一知者。師曰：「小兒怕生，待我寫來，自然會識。」隨寫「被」字問之，子竟茫然。師曰：「你床上蓋的是甚麼？」答曰：「草薦。」師又寫「飯」字與認，亦不答。曰：「你家中吃的是甚麼？」曰：「麥粞。」又寫「父」字與識，子曰：「不知。」師忿怒曰：「你娘在家，同何人睡的？」答曰：「叔叔。」

○ 是我

一師值清明放學，率徒郊外踏青。師在前行，偶撒一屁，徒曰：「先生，清明鬼叫了。」先生曰：「放狗屁！」少頃，大雨傾盆，田間一瓦，為水淹沒，僅露其背。徒又指謂先生曰：「這像是個烏龜。」師曰：「是瓦(我)。」

○ 問藕

上路先生攜子出外，吃著鮮藕，乃問父曰：「爹，來個沙東西，豎搭起竟似煙囪，橫搭著好像泥籠，捏搭手裡似把彎弓，嚼搭口裡醒鬆醒鬆，已介甜水濃濃，咽搭落去蜘蛛絲絆住子喉嚨，從來勿曾見過？」其父怒曰：「呆奴，呆奴！個就是南貨店裡包東包西的大(土)葉個根結麼。」

○ 卵脟皮

一師挈子赴館，至中途，見賣湯圓者，指問其父曰：「爹，此是何物？」父怒其不爭氣，回曰：「卵子。」及到館，主家設酒款待，菜中有用腐皮做澆頭者。子拍掌大笑曰：「他家卵子，竟不值得拿來請人，好笑一派都用著卵脟皮了。」

○ 屎在口頭

學生問先生曰：「屎字如何寫？」師一時忘卻，不能回答，沉吟片晌曰：「咦，方才在口頭，如何再說不出。」

○ 村牛

一士善于聯句，偶同友人閑步，見有病馬二匹臥于城下。友即指而問曰：「聞兄捷才，素善作對，今日欲面領教。」士曰：「願聞。」友出題曰：「城北兩隻病馬。」士即對曰：「江南一個村牛。」

○ 瘟牛

經學先生出一課與學生對曰：「隔河並馬。」學生誤認「並」字為「病」字，即應聲曰：「過江瘟牛。」

○ 善對

有游湖者，見岸上有兒馬厥物伸出，因同行中一友善對。乃出對曰：「游湖客偶睹馬屌。」友即回對曰：「過江人慣肏牛屄。」

○ 個人個妻

一上路先生向人問：「原來吳下朋友的老媽官，個人是一個哥喇。」

○ 歪詩

一士好做歪詩。偶到一寺前，見山門上塑趙玄壇喝虎像，士即詩興勃發，遂吟曰：「玄壇菩薩怒，腳下踏個虎(座)。傍立一判官，嘴上一臉堊。」及到裡面，見殿宇巍峨，隨又續題曰：「寶殿雄哉大(度)，大佛歸中坐。文殊騎獅子，普賢騎白兔。」僧出見曰：「相公詩才敏妙，但韻腳欠妥。小僧回奉一首何如？」士曰：「甚好。」僧念曰：「出在山門路，撞著一瓶醋。詩又不成詩，只當放個破(破聲，屁也)。」

○ 歇後詩

一採桑婦，姿色美麗，遇一狂士調之，問：「娘子尊姓？」女曰：「姓徐。」士作詩一首戲之曰：「娘子尊姓徐，桑籃手內攜。一陣狂風起，吹見那張」，下韻「屄」，因字義村俗，故作歇後語也。女知被嘲，還問：「官人尊姓？」答曰：「小生姓陸。」女亦回嘲云：「官人本姓陸，詩書不肯讀。令正在家裡，好與別人」，下「篤」字，亦作縮腳韻。士聽之，乃大怒，交相訟之於官。值官升任，將要謝事，當堂作詩以絕之曰：「我今任已滿，閑事都不管。兩造俱趕出，不要咬我」，縮下「卵」字。

○ 詠鐘詩

有四人自負能詩。一日，同遊寺中，見殿角懸鐘一口，各人詩興勃然，遂聯句一首。其一曰：「寺裡一口鐘。」次韻云：「本質原是銅。」三曰：「覆轉像隻碗。」四曰：「敲來嗡嗡嗡。」吟畢，互相贊美不置口，以為詩才敏捷，無出其右：「但天地造化之氣，已泄盡無遺，定奪我輩壽算矣。」四人懮疑，相聚環泣。忽有老人自外至，詢問何事，眾告以故。老者曰：「壽數固無礙，但各要患病四十九日。」眾問何病，答曰：「了膀骨痛！」

○ 老童生

老虎出山而回，呼肚飢。群虎曰：「今日固不遇一人乎？」對曰：「遇而不食。」問其故，曰：「始遇一和尚，因臊氣不食。次遇一秀才，因酸氣不食。最後一童生來，亦不曾食。」問：「童生何以不食？」曰：「怕咬傷了牙齒。」

○ 認拐杖

縣官考童生，至晚忽聞鼓角喧鬧。問之，門子稟曰：「童生拿差了拐杖，在那裡爭認。」

○ 拔鬚

童生拔鬚趕考，對鏡恨曰：「你一日不放我進去，我一日不放你出來！」

○ 未冠

童生有老而未冠者，試官問之，以「孤寒無網」對。官曰：「只你嘴上鬍鬚剃下來，亦夠結網矣。」對曰：「童生也想要如此，只是新冠是樁喜事，不好帶得白網巾。」



## 第三卷‧術業部

○ 醫官

醫人買得醫官札付者，冠帶而坐於店中。過者駭曰：「此何店，而有官在內？」傍人答曰：「此醫官之店。」

○ 冥王訪名醫

冥王遣鬼卒訪陽間名醫，命之曰：「門前無冤鬼者即是。」鬼卒領旨，來到陽世，每過醫門，冤鬼畢集。最後至一家，見門首獨鬼彷徨，曰：「此可以當名醫矣。」問之，乃昨日新豎藥牌者。

○ 拾柩

一醫生醫死人，主家憤甚，呼群僕毒打。醫跪求至再，主曰：「私打可免，官法難饒。」即命送官懲治。醫畏罪，哀告曰：「願僱人抬往殯殮。」主人許之。醫苦家貧，無力僱募，家有二子，夫妻四人共來抬柩。至中途，醫生嘆曰：「為人切莫學行醫。」妻咎夫曰：「為你行醫害老妻。」幼子云：「頭重腳輕抬不起。」長子曰：「爹爹，以後醫人揀瘦的。」

○ 醫人

有送醫士出門，犬適攔門而吠，主人喝之即止。醫贊其能解人意，主曰：「雖則畜生，倒也還會依(醫)人。」

○ 好郎中

一人向醫家買春藥吃了。行至半路，藥性發作，此物翹然直豎。乃以手捧住贊曰：「好郎中，好郎中，好郎中！」

○ 謝郎中

有害赤眼者，百方治之不效。或教以用尿除頭去尾，抹之即好，如言用後果愈。一日小便，手握陽具而言曰：「虧你醫好我眼，欲折頂巾你戴，你頭忽大忽小，做件衣你穿，你身時長時短。」人問為何自言自語，答曰：「我在此打點謝郎中。」

○ 哭郎中

一人有一妻二妾，死後，妻妾繞屍而哭。妻撫其首，曰：「我的郎頭呀！」次捏其足，曰：「我的郎腳呀！」又次者無可哭附，只得握其陽物曰：「我的郎中呀！」

○ 屪子郎中

一士人往花園遊玩，見籬邊薔薇盛開，嬌媚可人。近前攀折，被薔薇刺破手指，出血不止。偶遇一牧童，言曰：「血不止，可將熱尿淋之即好。」士依其言，血果即止。遂作口號以贊之曰：「今朝散步入園中，窺見薔薇滿樹紅。雙手摘時遭一刺，血流不止手鮮紅。牧童傳把熱尿淋，果然滅跡就無蹤。莫道人間無妙藥，屪子也會做郎中。」

○ 迷婦藥

一方士專賣迷婦人藥，婦著在身，自來與人私合。一日，有輕浪子弟來買藥，適方士他出，其妻取藥付之。子弟就以藥彈其身上。隨婦至房，婦只得與伊交合。方士歸，妻以其事告之。方士怒云：「誰教你就他？」妻曰：「我若不從，顯得你的藥便不靈了。」

○ 跳蚤藥

一人賣跳蚤藥，招牌上寫出「賣上好蚤藥」。問：「何以用法？」答曰：「捉住跳蚤，以藥塗其嘴，即死矣。」

○ 醫乳

人家請醫看乳癖，醫將好奶玩弄不已。主駭問何意，答曰：「我在此仔細斟酌，必要醫得與他一樣纔好。」

○ 醫屁

一人患病，醫家看脈云：「吃了藥，腹中定響，當走大便，不然，定撒些屁。」少頃，坐中忽聞屁聲，醫曰：「如何？」客應云：「是小弟撒的。」醫曰：「也好。」

○ 醫按院

一按臺患病，接醫診視，醫驚持畏縮，錯看了手背。按院大怒，責而逐之。醫曰：「你打便打得好，只是你脈息俱無了。」

○ 願腳踢

樵夫擔柴，誤觸醫士。醫怒，欲揮拳。樵夫曰：「寧受腳踢，勿動尊手。」傍人誤之，樵者曰：「腳踢未必就死，經了他手，定然難活。」

○ 鋸箭竿

一人往觀武場，飛箭誤中其身，迎外科治之。醫曰：「易事耳。」遂用小鋸截其外竿，即索謝辭去。問：「內截如何？」答曰：「此是內科的事。」

○ 怨算命

或見醫者，問以生意何如，答曰：「不要說起，都被算命先生誤了，囑我有病人家不要去走。」

○ 包殯殮

有醫死人兒，許以袖歸殯殮，其家恐見欺，命僕隨之。至一橋上，忽取兒屍擲之河內。僕怒曰：「如何拋了我家小舍？」醫曰：「非也。」因舉左袖曰：「你家的在這裏。」

○ 屄打彈

一尼欲心甚熾，以蘿蔔代陽，大肆抽送，暢所欲為。不料用力太猛，折其半截在內。挖之不出，漸至腫脹。延醫看視，醫將兩手陰傍按捺，良久突出，剛打在醫人臉上。醫者嘆曰：「我也醫千醫萬，從未見屄會打彈。」

○ 送藥

一醫遷居，謂四鄰曰：「向來打攪，無物可做別敬，每位奉藥一帖。」鄰舍辭以無病，醫曰：「但吃了我的藥，自然會生起病來。」

○ 補藥

一醫止宿病家，夜半屎急不便，乃出於一箱格中，閉之。晨起，主人請用藥，偶欲抽視此格，醫堅執不許。主人問：「是何藥？」答曰：「我自吃的補藥在內。」

○ 藥戶

一鄉人與城裡人同行，見一妓女，鄉人問：「是誰家宅眷？」城裏人曰：「此藥戶也。」鄉人曰：「原來就是開藥店的家婆。」

○ 屄樣

有生平未近女色者，不知陰物是何樣範。向人問之，人曰：「就像一隻眼睛豎起便是。」此人牢記在心。一日，嫖興忽發，不知妓館何在，遂向街頭閒撞。見一眼科招牌，上畫眼樣數隻，偶然橫放，以為此必妓家也。進內道其來意，醫士大怒，叱而逐之。其人曰：「既不是妓館，為何擺這許多屄樣在外面。」

○ 取名

有販賣藥材者，離家數載，其妻已生下四子。一日夫歸，問眾子何來，妻曰：「為你出外多年，我朝暮思君，結想成胎，故命名俱暗藏深意：長是你乍離家室，宿舟沙畔，故名宿砂；次是你遠鄉作客，我在家志念，故名遠志；三是料你置貨完備，合當歸家，故喚當歸；四是連年盼你不到，今該返回故鄉，故喚茴香。」夫聞之，大笑曰：「依你這等說來，我再在外幾年，家裡竟開得一片山藥鋪了。」

○ 索謝

一貧士患腹瀉，請醫調治，謂醫曰：「家貧不能饋藥金，醫好之日，奉請一醉。」醫從之。服藥而愈，恐醫索謝，詐言腹瀉未止。一日，醫者伺其大便，隨往驗之。見撒出者俱是乾糞，因怒指而示之曰：「撤了這樣好糞，如何還不請我？」

○ 包活

一醫藥死人兒，主家詬之曰：「汝好好殯殮我兒罷了，否則訟之於官。」醫許以帶歸處置，因匿兒於藥箱中。中途又遇一家邀去，啟箱用藥，誤露兒屍。主家驚問，對曰：「這是別人醫殺了，我帶去包活的。」

○ 退熱

有小兒患身熱，請醫服藥而死，父請醫家咎之。醫不信，自往驗視，撫兒屍謂其父曰：「你太欺心，不過要我與他退熱，今身上幸已冰涼的了，倒反來責備我。」

○ 疆蠶

一醫久無生理，忽有求藥者至，開箱取藥，中多蛀蟲。人問：「此是何物？」曰：「疆蠶。」又問：「疆蠶如何是活的？」答曰：「吃了我的藥，怕他不活？」

○ 看脈

有醫壞人者，罰牽麥十擔。牽畢，放歸。次日，有叩門者曰：「請先生看脈。」醫應曰：「曉得了。你先去淘淨在那裡，我就來牽也。」

○ 醫女接客

醫生、妓女、偷兒三人，死見冥王，王問生前技術。醫士曰：「小人行醫，人有疾病，能起死回生。」王怒曰：「我每常差鬼卒勾提罪人，你反與我把持抗衡，可發往油鍋受罪。」次問妓女，妓曰：「接客。人沒妻室者，與他解渴應急。」王曰：「方便孤身，延壽一紀。」再問偷兒，答曰：「做賊。人家晒浪衣服，散放銀錢，我去替他收拾些。」王曰：「與人分勞代力，也加壽十年，發轉陽世。」醫士急忙哀告曰：「大王若如此判斷，只求放我還陽。家中尚有一子一女，子叫他去做賊，女就叫他接客便了。」

○ 大方打幼科

大方脈抓住小兒科痛打，傍人勸曰：「你兩個同道中，何苦如此。」大方脈曰：「列位有所不知，這廝可惡得緊。我醫的大人俱變成孩子與他醫，誰想他醫的孩子，一個也不放大來與我醫。」

○ 幼科

富家延二醫，一大方，一幼科。客至，問：「二位何人？」主人曰：「皆名醫。」又問：「那一科？」主人曰：「這是大方，這個便是小兒。」

○ 小兒窠

小兒科之妻，乃大方脈之女，每每互相譏誚。一夜行房，婦執陽物問夫曰：「此是何物？」夫曰：「大方脈。」夫亦指牝戶問，婦曰：「這是小兒窠。」

○ 小犬窠

有人畜一金絲小犬，愛同珍寶，恐其天寒凍壞，內外各用小棉褥鋪成一窠，使其好睡。不意此犬一日竟臥于兒籃內，主人見之，大笑曰：「這畜生好作怪，既不走內窠，又不往外窠，倒鑽進小兒窠(科)裡去了。」

○ 罵

一醫看病，許以無事。病家費去多金，竟不起，因恨甚，遣僕往罵。少頃歸，問：「曾罵否？」曰：「不曾。」問：「何以不罵？」僕答曰：「要罵要打的人，多得緊在那裡，叫我如何挨擠得上？」

○ 賠

一醫醫死人兒，主家欲舉訟，願以己子賠之。一日，醫死人僕，家止一僕，又以賠之。夜間又有叩門者云：「娘娘產裡病，煩看。」醫私謂其妻曰：「淘氣！那家想必又看中意你了。」

○ 吃白藥

有終日吃藥而不謝醫者，醫甚憾之。一日，此人問醫曰：「貓生病，吃甚藥？」曰：「吃烏藥。」「然則狗生病，吃何藥？」曰：「吃白藥。」

○ 游水

一醫生醫壞人，為彼家所縛，夜半逃脫，赴水遁歸。見其子方讀《脈訣》，遽謂曰：「我兒讀書尚緩，還是學遊水要緊。」

○ 地師

一風水新婚初夜，手摸著新人鼻梁曰：「此是發龍之所。」又摸其兩乳曰：「喜得龍虎俱全。」再摸至肚上曰：「好一塊平沙。」摸至腰下曰：「好個金井護穴。」及上妻身，問：「汝來何事？」地師曰：「陰地皆由做成，我把羅星來塞水口。」其父隔壁聽見，放聲大笑曰：「既有這等好穴，何不將我老骨頭埋在裡面，蔭些好子孫出來。」

○ 風水

一風水父子同室。其子與媳欲合，乃從頭摸起曰：「密密層層一座山。」至乳則曰：「兩峰高聳實非凡。」至肚則曰：「中間好塊平陽地。」至陰戶則曰：「正穴原來在此間。」父聽見，乃高叫曰：「我兒有如此好地，千萬留來把我先埋葬在裡面。」

○ 陰陽先生

昔一人患膀胱偏墜之症，請醫調治。醫曰：「外腎左邊屬陽，右邊屬陰，今偏於一邊，卻是陰陽不和之故耳。」其人問曰：「既是左屬陽，右屬陰，不知中間危坐者喚作何名？」醫笑曰：「此是看陰陽的先生。」

○ 陰陽生

從來人墮水淹死，飄浮水面，覆者是男，仰者是女。一日，有屍從河內側身汆來者。人見之，皆道：「奇怪！若是女，一定仰，而男則覆轉。今此人側起，男女未知孰是。」傍一人曰：「此必是個陰陽生耳。」

○ 法家

無賴子怒一富翁，思所以傾其家而不得。聞有茅山道士法力最高，往訴懇之。道士曰：「我使天兵陰誅此翁。」答：「其子孫仍富，吾不甘也。」曰：「然則，吾縱天火焚其室廬。」答曰：「其田土猶存，吾不甘也。」道士曰：「汝仇深至此乎！吾有一至寶，賜汝持去，朝夕供奉拜求，彼家自然立耗矣。」其人喜甚，請而觀之。封緘甚密，啟視，則紙做成筆一枝也。問：「此物有何神通？」道士曰：「你不知我法家作用耳。這紙筆上，不知破了多少人家矣。」

○ 相相

有善相者，扯一人要相。其人曰：「我倒相著你了。」相者笑云：「你相我何如？」答曰：「我相你決是相不著的。」

○ 卜孕

一人善卜，又喜詼諧。有以孕之男女來問者，卜訖，拱手恭喜曰：「是個夾卵的。」其人喜甚，謂為男孕無疑矣。及產，卻是一女，因往咎之。卜者曰：「維男有卵，維女夾之。有夾卵之物者，非女子而何？」

○ 不著

街市失火，延燒百餘戶。有星相二家欲移物以避，旁人止之曰：「汝兩家包管不著，空費搬移。」星相曰：「火已到矣，如何說這太平話？」曰：「你們從來是不著的，難道今日反會著起來！」

○ 寫真

有寫真者，絕無生意。或勸他將自己夫妻畫一幅行樂貼出，人見方知。畫者乃依計而行。一日，丈人來望，因問：「此女是誰？」答云：「就是令愛。」又問：「他為甚與這面生人同坐？」

○ 鬍鬚像

一畫士寫真既就，謂主人曰：「請執途人而問之，試看肖否？」主人從之，初見一人問曰：「那一處最像？」其人曰：「方巾最像。」次見一人，又問曰：「那一處最像？」其人曰：「衣服最像。」及見第三人，畫士囑之曰：「方巾、衣服都有人說過，不勞再講，只問形體何如？」其人躊躇半晌，曰：「鬍鬚最像。」

○ 諱輸棋

有自負棋高，與人角，連負三局。次日，人問之曰：「昨日較棋幾局？」答曰：「三局。」又問：「勝負何如？」曰：「第一局我不曾贏，第二局他不曾輸，第三局我本等要和，他不肯罷了。」

○ 好棋

一人以好棋破產，因而為小偷，被人縛住。有相識者，見而問之，答云：「彼請我下棋，嗔我棋好，遂相困耳。」客曰：「豈有此理？」其人答曰：「從來棋高一著，縛手縛腳。」

○ 銀匠偷

一人生子，慮其難養，請一星家算命。星士曰：「關煞倒也沒得，大來運限俱好，只是四柱中犯點賊星，不成正局。」那人曰：「不妨，只要養得大，就叫他學做銀匠。」星士曰：「為何？」答曰：「做了銀匠，那日不偷幾分養家活口。」

○ 利心重

銀匠開鋪三日，絕無一人進門。至暮，有以碎銀二錢來傾者，乃落其半，傾作對充與之。其人大怒，謂其利心太重。銀匠曰：「天下人的利心，再沒有輕過如我的。開了三日店，止落得一錢，難道自己吃了飯，三分一日，你就不要還了？」

○ 有進益

一翁有三婿，長裁縫，次銀匠，惟第三者不學手藝，終日閑遊。翁責之曰：「做裁縫的，要落幾尺就是幾尺。做銀匠的，要落幾錢就是幾錢。獨汝遊手好閑，有何結局？」三婿曰：「不妨。待我打一把鐵竅，竅開人家庫門，要取論千論百，也是易事，稀罕他幾尺幾錢！」翁曰：「這等說，竟是賊了。」婿曰：「他們兩個，整日落人家東西，難道不是賊？」

○ 裁縫

時年大旱，太守命法官祈雨。雨不至，太守怒，欲治之，法官稟云：「小道本事平常，不如其裁縫最好。」太守曰：「何以見得？」答曰：「他要落幾尺就是幾尺。」

○ 不下剪

縫匠裁衣，反覆量，久不肯下剪。徒弟問其故，答曰：「有了他的，便沒有了我的。有了我的，又沒有了他的。」

○ 要尺

一裁縫上廁坑，以尺揮牆上，便完忘記而去。隨有一滿洲人登廁，偶見尺，將腰刀掛在上面。少頃，裁縫轉來取尺，見有滿人，畏而不前，觀望良久。滿人曰：「蠻子，你要甚麼？」答曰：「小的要尺。」滿人曰：「咱囚攮的，屙也沒有屙完，你就要吃(尺)！」

○ 木匠

一匠人裝門閂，誤裝門外，主人罵為「瞎賊」。匠答曰：「你便瞎賊！」主怒曰：「我如何倒瞎？」匠曰：「你若有眼，便不來請我這樣匠人。」

○ 含毛

一人破家與一妓相處數年，臨別，妓女贈得陰毛數根，珍藏帽中，時為把玩。一日忽失去，遍尋不得。偶踱至街頭，遇一皮匠口含豬鬃縫鞋，其人罵而奪之曰：「我用盡銀錢，只落得這兩根毛，如何偷來倒插在你口裡面？」

○ 待詔

一待詔初學剃頭，每刀傷一處，則以一指掩之。已而傷多，不勝其掩，乃曰：「原來剃頭甚難，須得千手觀音來才好。」

○ 篦頭

篦頭者被賊偷竊。次日，至主顧家做生活，主人見其戚容，問其故。答曰：「一生辛苦所積，昨夜被盜。仔細想來，只當替賊篦了一世頭耳。」主人怒而逐之。他日另換一人，問曰：「某人原是府上主顧，如何不用？」主人為述前言，其人曰：「這樣不會講話的，只好出來弄卵。」

○ 頭嫩

一待詔替人剃頭，才舉手，便所傷甚多。乃停刀辭主人曰：「此頭尚嫩，下不得刀。且過幾時，姑俟其老再剃罷。」

○ 取耳

一待詔為人看耳，其人痛極，問曰：「左耳還取否？」曰：「方完，次及左矣。」其人曰：「我只道就是這樣取過去了。」

○ 同行

有善刻圖書者，偶于市中喚人修腳。腳已脫矣，修者正欲舉刀，見彼袖中取出一袱，內裹圖書刀數把。修者不知，以為剔腳刀也，遂絕然而去。追問其故。則曰：「同行中朋友，也來戲弄我。」

○ 偷肉

廚子往一富家治酒，竊肉一大塊，藏于帽內。適為主人窺見，有意作耍他拜揖，好使帽內肉跌下地來。乃曰：「廚司務，勞動你，我作揖奉謝。」廚子亦知主人已覺，恐跌出不好看相，急跪下曰：「相公若拜揖，小人竟下跪。」

○ 船家

一人睡倒，戲語人曰：「我好像一隻船，頭似船頭，腳似船尾，肚腹似船艙。」又指陽物曰：「這個豈不像撐船的？」人曰：「那裡有這等垂頭喪氣的家長。」答曰：「你不曉得，搖船的時節，從來是軟臘塔的，一到討船錢時，便硬掙得不像樣了。」

○ 梢公

梢公死，閻王判他變作陰戶。梢公不服，曰：「是物皆可做，為何獨變陰物？」閻王曰：「單取你開也會開，擺也會擺，又善搖，又善擺。」

○ 水手

船家與妻同睡，夫摸著其妻陰戶，問曰：「此是何物？」妻曰：「是船艙。」妻亦握夫陽具，問是何物，答曰：「客貨。」妻曰：「既有客貨，何不裝入艙裡來？」夫遂與雲雨，而兩卵在外。妻以手摸曰：「索性一並裝入也罷。」夫曰：「這兩個是水手，要在後面看舵的。」

○ 賣淡酒

一家做酒，頗賣不去，以為家有耗神。請一先生燒椿退送，口念曰：「先除鷺鷥，後去青鸞。」主人曰：「此二鳥你退送他怎的？」先生曰：「你不知，都吃虧這兩隻禽鳥會下水，遣退了他，包你就賣得去！」

○ 三名斬

朝廷新開一例，凡物有兩名者充軍，三名者斬。茄子自覺雙名，躲在水中。水問曰：「你來為何？」茄曰：「避朝廷新例。因說我有兩名，一名茄子，一名落蘇。」水曰：「若是這等，我該斬了：一名水，二名湯，又有那天災人禍的放了幾粒米，把我來當酒賣。」

○ 酒娘

人問：「何為叫做酒娘？」答曰：「糯米加酒藥成漿便是。」又問：「既有酒娘，為甚沒有酒爺？」答曰：「放水下去，就是酒爺。」其人曰：「若如此說，你家的酒，是爺多娘少的了。」

○ 走作

一店中釀方熟，適有帶巾者過，揖入使嘗之。嘗畢曰：「竟有些像我。」店主知其秀才也，謝去之。少焉，一女子過，又使嘗之，女子亦曰：「像我。」店主曰：「方才秀才官人說『像我』，是酸意了，你也說『像我』，此是為何？」女子曰：「無他，只是有些走作。」

○ 著醋

有賣酸酒者，客上店謂主人曰：「餚只腐菜足矣，酒須要好的。」少頃，店主問曰：「菜中可要著醋？」客曰：「醋滴菜心甚好。」又問曰：「腐內可要放些醋？」客曰：「醋烹豆腐也好。」再問曰：「酒內可要著醋否？」客訝曰：「酒中如何著得醋？」店主攢眉曰：「怎麼處？已著下去了。」

○ 酸酒

一酒家招牌上寫：「酒每斤八厘，醋每斤一分。」兩人入店沽酒，而酒甚酸。一人咂舌攢眉曰：「如何有此酸酒，莫不把醋錯拿了來？」友人忙捏其腿曰：「呆子，快莫做聲，你看牌面上寫著醋比酒更貴著哩！」

○ 炙壇

有以酸酒飲客者，個個攢眉，委吞不下。一人嘲之曰：「此酒我有易他良法，使他不酸。」主人曰：「請教。」客曰：「只將酒壇覆轉向天，底上用艾火連炙七次，明日拿起，自然不酸。」主曰：「豈不傾去漏乾了？」客曰：「這等酸酒，不傾去要他做甚！」




## 第四卷‧形體部

○ 嘲鬍賣契

鬍子家貧揭債，特把髭鬚質戤：
2 	只因無計謀生，情願央中借貸，上連鼻孔、人中，下至喉嚨為界，計開四址分明，兩鬢篷鬆在外，根根真正鬍鬚，並無陰毛雜帶。若還過期不贖，聽作豬鬃變賣。年分月日開填，居間借重卵袋。

○ 呵凍筆

一人見春意一冊，曰：「此非春畫，乃夏畫也。不然，何以赤身露體？」又一人曰：「亦非夏畫，乃冬畫也。」問曰：「何故？」答曰：「你不見每幅上，個個鬍子在那裏呵凍筆。」

○ 揪腎毛

一人對鬍子曰：「我昨晚夢見你做了官，旗傘執事，吆喝齊聲，好不威闊。」鬍子大喜。其人又云：「我夢裡罵了你、你就呼皂隸來打我，被我將你鬍鬚一把揪住。」鬍子云：「罵了官長，自然該打。後來畢竟如何？」其人曰：「也就醒了，醒來一隻手還揪住一把卵毛，緊緊不放。」

○ 觀相

一相士苦無生意，拉住人相。那人曰：「不要相。」相者強之再三，只得解褲出具，謂曰：「此物倒求一觀。」相者端視良久，乃作贊詞云：「看你生在一臍之下，長于兩膀之間，軟柔柔而向東向西，硬棚棚而矗上矗下，遇妻妾而無禮，應子孫而有功。一生梗直，兩子送終。日後還有二十年好運。」問他有何好處，曰：「生得一臉好鬍鬚。」

○ 愁窮

有鬍子愁窮，一友謔之曰：「據兄家事，不下二千金，何以過愁若此？」鬍者曰：「二千金何在？」友曰：「兄面上現有千七百了，難道令正處便沒有須私房？」

○ 鬍瘌殺

或看審囚回，人問之，答曰：「今年重囚五人，俱有色認：一痴子，一顛子，一瞎子，一鬍子，一瘌痢。」問如何審了，答曰：「只鬍子與瘌痢吃虧，其餘免死。」又問何故，曰：「只聽見問官說痴弗殺，顛弗殺，一眼弗殺，鬍子搭瘌殺。」

○ 直縫橫縫

北方極寒之地，一婦倚牆撒尿，溺未完而尿已凍，連陰毛結于石上。呼其夫至，以口呵之。夫近視而鬍者也，呵之不化，連氣亦結成冰，鬚毛互凍而不解。乃命家僮鑿開，吩咐曰：「看仔細子下鑿，連著直縫的是毛，連著橫縫的是鬚。」

○ 被剃

貧婦裸體而臥，偷兒入其家，絕無一物可取。因思賊無空討，見其陰戶多毛，遂剃之而去。婦醒大駭，以告其夫。夫大叫曰：「世情這等惡薄，家中的毛尚且剃了去，以後連腮鬍子竟在街上走不得了！」

○ 拋錨

道士、和尚、鬍子三人過江，忽遇狂風大作，舟將顛覆。僧、道慌甚，急把經卷掠入江中，求神救護。而鬍子無可擲得，惟將鬍鬚逐根拔下，投于江內。僧、道問曰：「你拔鬍鬚何用？」其人曰：「我在此拋毛(錨)。」

○ 鬍子改屄

裁縫、皮匠、妓女三人，同席行令，各要道本行四句，貫串葉韻。縫匠曰：「失去一背掛，拾得一披風。改了一背掛，落下兩袖桶。」皮匠曰：「失去一雙鞋，拾得一雙靴。改了一雙鞋，落下兩桶皮。」妓者曰：「失去一張屄，拾得一鬍子。改了一張屄，落他一口齒。」

○ 不斟酒

一家宴客，坐中一大鬍子，酒僮畏縮不前，杯中空如也。主舉杯朝拱數次，鬍子慍曰：「安得有酒？」主罵僮為何不斟，僮曰：「這位相公沒有嘴的。」鬍子忿極，揭鬚以示，曰：「這不是嘴，還是你娘的屄不成？」

○ 吃白麵

一僧人、一經紀、一妓女同途，陡遇大雪，遂往古廟避之。三人議曰：「今日我等在此，各將大雪為題，要插入自家本色。」和尚曰：「片片片，碎剪鵝毛空中旋。落在我山門上，好似一座白玉殿。」經紀曰：「片片片，碎剪鵝毛空中旋。落在我扁擔上，好似一把白玉劍。」妓女曰：「片片片，碎剪鵝毛空中旋。落在我屄毛上，好似鬍子吃白麵。」

○ 通譜

有一人鬚長過腹，人見之，無不贊為美髯。偶一日，遇見風鑒先生，請他一相。相者曰：「可惜尊髯短了些。」其人曰：「我之鬚已過腹，人盡贊羨，為何反嫌其短？」相者曰：「若再長得寸許，便好與下邊通譜了。」

○ 聯宗

鬍鬚與眉毛曰：「當今世情澆薄，必要幫手相助，我已與鬢毛連矣。看來眼前高貴，惟二位我們俱在頭面，聯了甚好。」眉曰：「承不棄微末，但我根基淺薄，何不往下路孔家前門，一帶茂林，旗杆底下，聯的更好。」

○ 一般鬍

兩人聚論：「《論語》一書，皆講鬍子。開章就說：『不亦悅乎』，『不亦樂乎』，『不亦君子乎』，這三個都是好鬍；『為人謀而不忠乎』，『與朋友交而不信乎』，『傳不習乎』，這三個是不好鬍；『君子者乎』，『色壯者乎』，這兩個鬍一好一不好。」或問：「使乎，使乎。」答曰：「上面的鬍與下面的鬍，總是一般。」

○ 稀鬍子

一稀鬍子要相面，相士云：「尊相雖不大富，亦不至貧。」鬍者云：「何以見得？」相士曰：「看公之鬚，比上不足，比下有餘。」

○ 出鬚藥

一光臉自覺無鬚，非丈夫氣，持銀往醫肆，求買出鬚藥。適醫生他出，醫妻忽傳一方云：「可將尿脬一個打氣，每日放嘴邊滾撞，自然就長出來。」醫歸，問出何典，妻曰：「醫者，意也。我前日初嫁你時，一根也沒得，被你的脬撞過不多幾時，即長出恁一臉鬍鬚來。」

○ 問有貓

一婦患病，臥于樓上，延醫治之。醫適買魚歸，途遇邀之而去，遂置魚于樓下。登樓診脈，忽想起樓下之魚，恐被貓兒偷食，因問：「下面有貓(毛)否？」母在傍曰：「我兒要病好，先生問你，可老實說了罷。」婦答曰：「多是不多，略略有幾根兒。」

○ 罵鬚少

鬍子行路，一孩戲之曰：「鬍子迎風走，只見鬍子不見口。」鬍子忿甚，揭須露口，指而罵曰：「這不是口，倒是你娘的屄不成！」小兒被罵，歸而哭訴於母。母慰之曰：「我兒，他罵別人，不是罵你。你娘的此物上，卻不多幾根，隨他罵去罷。

○ 鬍子答嘲

顏回、子路與伯魚三人私議曰：「夫子惟鬍，故開口不脫『乎』字。」顏子曰：「他對我說：『回也，其庶乎。』」子路曰：「他對我說：『由也，誨汝知之乎？」伯魚曰：「我家尊對我也說：『汝為《周南》、《召南》矣乎？』」孔子在屏後聞之，出責伯魚曰：「回是個短命的，由是個不得其死的，說我鬍也罷了。你是我的兒子，也來嘲我！」

○ 光屁股

有上司面鬍者，與光臉屬吏同飯。上臺鬚間偶帶米糝，門子跪下稟曰：「老爺龍鬚上一顆明珠。」官乃拂去。屬吏回衙，責備門子：「你看上臺門子何等伶俐！汝輩愚蠢，不堪重用。」一日，兩官又聚會吃麵，屬吏方舉箸動口，有未縮進之麵掛在唇角。門子急跪下曰：「小的稟事。」問稟何事，答曰：「爺好張光淨屁股，多了一條蛔蟲掛在外面。」

○ 親爺

有妻甫受孕而夫出外經商者，一去十載，子已年長，不曾識面。及父歸家，突入妻房，其子驟見，乃大喊曰：「一個面生鬍子，大膽闖入母親房裡來了！」其母曰：「我兒勿做聲，這鬍子正是你的親爺。」

○ 無鬚狗

一稅官瞽目者，恐人騙他，凡貨船過關，必要逐一摸驗，方得放心。一日，有販羊者至，規例羊有稅，狗無稅，盡將羊角鋸去，充狗過關。官用手摸著項下鬍鬚，乃大怒曰：「這些奴才，明來騙我。明明是一船羊，狗是何曾出鬚的！」

○ 沒鬚屁股

一公領孫溪中洗澡，孫拿得一蝦，或前跳，或卻走。孫問公曰：「前趕後退，後趕前行，不知何處是頭，何處是尾？」公答曰：「有鬚的是頭，沒鬚的是屁股。」

○ 拔鬚去黑

一翁鬚白，令姬妾拔之。妾見白者甚多，拔之將不勝其拔，乃將黑者盡去。拔訖，翁引鏡自照，遂大駭，因咎其妾。妾曰：「難道少的倒不拔，倒去拔多的？」

○ 白鬚

老妓年近六旬，尚倚門接客。一人打釘，見其陰毛斑白，謂曰：「該用烏鬚藥了。」妓問：「染藥宜在何時？」答曰：「搽了過夜。」妓搖首曰：「老實對你說，沒有這一夜閒工夫，由他白去罷了。」

○ 黃鬚

一人鬚黃，每於妻前自誇：「黃鬚無弱漢，一生不受人欺。」一日出外，被毆而歸，妻引前言笑之。答曰：「那曉得那人的鬚，竟是通紅的。」

○ 老面皮

或問：「世間何物最硬？」曰：「石頭與鋼鐵。」其人曰：「石可碎，鐵可鏨，安得為硬？以弟看來，惟兄面上髭鬚最硬，鐵石總不如也。」問其故，答曰：「看老兄這副厚臉皮，竟被他鑽了出來。」那有鬚者回嘲曰：「足下面皮更老，這等硬鬚還鑽不透！」

○ 胖子行房

夫婦兩人身軀肥胖，每行房，輒被肚皮礙事，不能暢意。一娃子云：「我倒傳你個法兒，須從屁股後面弄進去甚好。」夫婦依他，果然快極。次日，見娃子問曰：「你昨教我的法兒，是那裡學來的？」答曰：「我不是學別人的，常見公狗、母狗是那般幹。」

○ 皂隸幹法

一官夫婦體肥，每次行房，兩下肚皮礙住，從無暢舉時節。一日，官正坐堂，見一皂隸偉胖異常，料其交感必有良法。審事畢，喚至後堂詢曰：「汝腹甚大，行房時用何法，而能使兩物湊合，不為肚腹所礙乎？」隸曰：「小的每到交合之際，命妻子斜坐一大椅上，將兩足架開，自己站起行事，彼此緊湊，便無阻隔之患。」官點首命出。至夜，果依法而行。奶奶不覺樂極，問：「是誰傳授的？」官曰：「皂隸。」奶奶一面將臀聳湊身作顛簸之狀，曰：「好皂隸，真爽利！來日賞他兩擔老白米。」

○ 截長

夫問妻曰：「此物還是長的好，短的好？」妻實喜長，而故應之曰：「短的好。」夫曰：「這等我的太長，不如截去一段。」持刀便砍。妻發急，止之曰：「雖則長了些，卻是父母生就的遺體，一毫也動不得。」

○ 長卵嘆氣

一官到任，出票要喚兄弟三人，一胖子、一長子、一矮子備用，異姓者不許進見。一家有兄弟四人，僅有一胖三矮，私相計議曰：「四人之中，胖矮俱有，單少一長人，只得將二矮縫一長褲，兩人接起充作長人，便覺全備。」如計行之。官見大喜，簪花勞酒。三人一時榮寵，下矮壓得受苦，在內光嘵嘵，大有怨詞。官聽見，問：「下面甚響？」眾慌稟曰：「這是長卵嘆氣。」

○ 矮子看燈

矮子看燈，適一人小便，竟往腿下鑽過。觀見厥物，贊曰：「好盞繡球燈，為何不點燭？」其人溺完，將尿滴在矮子頭上，以手摸曰：「不好，快回去，大點雨打下來了！」

○ 親嘴

一矮子新婚，上床即親嘴，百餘不止。婦問何故，答曰：「我下去了，還有半日才上來哩。」

○ 扇墜

有持大扇者，遇矮子，戲以扇置其頭曰：「欲借兄權作扇墜耳。」矮子大怒，罵曰：「肏娘賊！若拿我做扇墜，我就兜心一腳踢殺你！」

○ 擱淺

矮人乘舟出遊，因擱淺，自起撐之，失手墜水，水沒過項。矮人起而怒曰：「偏我擱淺擱在深處。」

○ 瞎敘盟

三瞎子相聚結盟，敘齒以分長幼。一人曰：「不必論年，只看那個先瞎者，便讓他做大哥。」一人曰：「我是周歲上不見起的，該輪著我居長。」其次曰：「我是百日內壞眼的，還該我來做老大。」第三者曰：「不要說起，我竟從娘胎裡就是瞎的了。」兩人曰：「那有此事？」答曰：「不然，為何從小人就罵我瞎屄裡肏出來的！」

○ 瞽笑

一瞽者與眾人同坐，眾人有所見而笑，瞽者亦笑。眾問之曰：「汝何所見而笑？」瞽者曰：「列位所笑，定然不差，難道是騙我的？」

○ 被打

二瞽者同行，曰：「世上惟瞽者最好。有眼人終日奔忙，農家更甚，怎如得我們心上清閑。」眾農夫竊聽之，乃偽為官過，謂其失於回避，以鋤把各打一頓而呵之去。隨復竊聽之，一瞽者曰：「畢竟是瞽者好，若是有眼人，打了還要問罪哩！」

○ 吃螺螄

有盲子暑月食螺螄，失手墮一螺肉在地。低頭尋摸，誤撿雞屎放在口裡，向人曰：「好熱天氣，東西才落下地，怎就這等臭得快！」

○ 響不遠

盲子夫婦同睡，妻暗約一人與之交合。夫問曰：「何處作歡響？」妻云：「想是間壁，不要管他。」少頃，又響，瞽者曰：「蹊蹺，此響光景不遠。」

○ 獨眼

兄弟二人，同往河中洗浴。兄之陽物被水蛇咬住，扯之不脫，弟持刀欲砍。兄曰：「仔細看了下刀。兩眼的是蛇頭，獨眼的是屪子。」

○ 兄弟認匾

兄弟三人皆近視，同拜一客。堂上懸「遺清堂」一匾，伯曰：「主人原來患此病，不然，何以取『遺精室』也。」仔細看良久，曰：「非也。想主人好道，故名『道情堂』耳。」二人爭論不已，以季弟目力更好，使辨之。乃張目眈視半晌，曰：「汝兩人皆妄，上面安得有匾！」

○ 金漆盒

一近視出門，見街頭牛屎一大堆，認為路人遺下的盒子。隨用雙手去捧，見其爛濕，乃嘆曰：「好個盒子，只可惜漆水未乾。」

○ 問路

一近視迷路，見道傍石上棲歇一鴉，疑是人也，遂再三詰之。少頃，鴉飛去，其人曰：「我問你不答應，你的帽子被風吹去了，我也不對你說！」

○ 噀面

一鄉人攜鵝入市，近視見之，以為賣布者，連呼「買布」。鄉人不應，急上前拗住鵝尾，逼而視之。鵝忽撒屎，適噴其面。近視怒曰：「不賣就罷，值得這等發急，就噀(噴)起人來！」

○ 烏雲接日

近視者赴宴，對席一鬍子吃火朱柿，即起別主人曰：「路遠告辭。」主曰：「天色甚早。」答云：「恐天下雨，那邊烏雲接日頭哩。」

○ 鼻影作棗

近視者拜客，主人留坐待茶。茶果吃完，視茶內鼻影，以為橄欖也，撈摸不已。久之忿極，輒用指撮起，盡力一咬，指破血出。近視乃仔細認之，曰：「啐！我只道是橄欖，卻原來是一個紅棗。」

○ 蝦醬

一鄉人挑糞經過，近視喚曰：「拿蝦醬來。」鄉人不知，急挑而走。近視趕上，將手握糞一把，於鼻上聞之，乃罵道：「臭已臭了，什麼奇貨，還要這等行情！」

○ 疑蛋

一近視見𩸀魚，疑為鴨蛋，握之而腹癟。訝曰：「如何小鴨出得恁快，蛋殼竟癟下去了。」

○ 拾螞蟻

近視者行路，見螞蟻擺陣，疏密成行，疑是一物，因掬而取之。撮之不起，乃嘆息曰：「可惜一條好線，毀爛得蹙蹙斷了。」

○ 檢銀包

有近視新歲出門，拾一爆竹，錯認他人遺失銀包也，且喜新年發財，遂密藏袖內。至夜，乃就燈啟視，藥線誤被火燃，立時作響。方在吃驚，傍一聾子撫其背曰：「可惜一個花棒槌，無緣無故，如何就是這樣散了。」

○ 近趣眼

妻指牝戶謂夫曰：「此物你最愛的，何不取一美號贈他？」夫曰：「愛其有趣，就名為趣眼。」婦又指後庭曰：「你有時也用著他，也該取一美號。」夫曰：「他與趣眼相近，就叫他做近趣(覷)眼罷了。」

○ 白果眼

一女年幼而許嫁一大漢者，姻期將近。母慮其初婚之夜不能承受：「莫若先將雞子稍用油潤，與你先期開破，省得臨時吃苦。」女含之。不意油滑突入牝中，不能得出，遂夾蛋過門。夫據腹良久，牝口阻塞難進，乃大叫曰：「媒人誤我，娶一石女矣！」母不信，向媳曰：「姑媳無礙，把我看看何如？」及看畢，乃罵其子曰：「畜生，虧你枉做半世人，一隻白果眼也不認得！」

○ 漂白眼

一漂白眼與赤鼻頭相遇，謂赤鼻者曰：「足下想開染坊，大費本錢，鼻頭都染得通紅。」赤鼻答曰：「不敢也，只淺色而已。怎如得尊目，漂白得有趣。」

○ 聾耳

一醫者耳聾，至一家看病女人。問：「蓮心吃得否？」醫者曰：「面觔發病，是吃不得的。」病女曰：「是蓮肉。」醫者曰：「就是鹽肉，也要少吃些。」病女曰：「先生耳朵是聾的。」醫曰：「若是裏股是紅的，只怕要生橫痃，倒要脫開來，待我看看好用藥。」

○ 呵欠

一耳聾人探友，犬見之吠聲不絕，其人茫然不覺。入見主人，揖畢告曰：「府上尊犬，想是昨夜不曾睡來。」主問：「何以見得？」答曰：「見了小弟，只是打呵欠。」

○ 火症

一聾子望客，雨中見狗吠不止，乃嘆曰：「此犬犯了火症，枯渴得緊，只管開口接水吃哩。」

○ 諱聾啞

聾啞二人，各欲自諱。一日，聾見啞者，懇其唱曲。啞者知其聾也，乃以嘴唇開合，而手拍板作按節狀。聾者側聽良久，見其唇住，即大贊曰：「妙絕，妙絕！許久不聽佳音，今番一發更進了。」

○ 麻屄

一客與妓密甚，臨別謂妓曰：「恩愛情深，願得一表記，睹物如見卿面矣。」妓贈以香囊、汗巾，俱不要。問曰：「所愛何物？」答曰：「欲得卿陰上之肉一塊耳。」妓曰：「可。然須問過母親來。」鴇兒曰：「放屁！一個孤老割一塊，千百個孤老割了千百塊，養成一張麻屄，那個還來要你！」

○ 屁股麻

俗云：「腳麻以草柴貼眉心，即止。」一人遍貼額上。人問：「為何？」答曰：「我屁股通麻了。」

○ 麻卵袋

文宗歲試唱名，吏善讀別字，第一名郁進徒，錯喚曰「都退後」，諸生聞之，皆山崩往後而退。次名潘傳采，又錯喚「番轉來」，諸生又跑上前。宗師大怒，逐之。第三名林卯伐，上前謝曰：「多謝大宗師，若不斥逐此人，則生員必喚做麻卵袋了。」

○ 麻子咬卵

粜芝麻者，見一秀才經過，問：「相公要買麻子否？」士答曰：「我讀書人，要麻子來咬卵！」

○ 赤鼻

一官經過，有赤鼻者在傍，皂隸喝曰：「老爺專要拿吃酒的，還不快走！」其人無處躲閃，只得將鼻子塞進人家板縫中。官已過，裡面人看見罵曰：「這人不達時務，外面多少毛廁，如何倒向人家屋裡來撒尿！」

○ 齆鼻狗

黃鼠狼遇狗追逐，即撒屁以觸其鼻。有雄鼠覓食田間，被一犬逐之，鼠狼連放數屁，逐之愈甚。乃竭力跑脫，至穴訴之雌鼠。雌鼠曰：「汝防身屁何在？」曰：「連撒數屁，全然不理。」雌鼠曰：「我知道了，決然是個齆鼻狗。」

○ 齆鼻請酒

甲乙俱齆鼻。甲設席不能治柬，畫秤、尺、笤帚各一件。乙見之，便意會曰：「秤(請)尺(吃)帚(酒)。」乙答柬，畫蜈蚣一條，斧一把。甲見之，點頭曰：「蜈(無)蚣(功)斧(夫)。」

○ 臭嘴

或行酒令，俱要就人身上，說一必不然之事。一人云：「鼻孔虧得向下，若朝上，雨落在內怎麼好？」一人云：「腳板虧得在前，若在後，被人踏住怎麼好？」一人云：「婦人陰物虧得直生，若橫生，簸箕背米簸邊嵌進怎麼好？」一人云：「屁眼虧得在臀，若在面，臭氣觸人怎麼好？」主令者曰：「此句該罰。屁眼盡有生在面上的，不信，眼前這老兄尊嘴，如何便怎般臭極！」

○ 鼻耐性

人患口臭，一友問曰：「別人也罷，虧你自家鼻頭如何過了？」旁人代答曰：「做了他的鼻頭，隨你臭極，也只索耐性跟他。」

○ 蒜治口臭

一口臭者問人曰：「治口臭有良方乎？」答曰：「吃大蒜極好。」問者訝其臭，曰：「大蒜雖臭，還臭得正路。」

○ 臭瘌痢

北地產梨甚佳。北人至南，索梨食不得，南人因進蘿蔔，曰：「此敝鄉土產之梨也。」北人曰：「此物吃下，轉氣就臭，味又帶辣，只該喚他做臭辣梨。」

○ 殘疾婿

一家有三婿，俱帶殘疾。長是瘌痢，次淌鼻膿，又次患瘋癲。翁一日請客，三婿在坐，恐其各露本相，觀瞻不雅，囑咐俱要收斂。三人唯唯。至中席，各人忍耐不住，長婿曰：「適從山上來，撞見一鹿，生得甚怪。」眾問何狀，瘌痢頭瘡癢甚，用拳滿首擊曰：「這邊一個角，那邊一個角，滿頭生了無數角。」其次鼻涕長流，正無計揩抹，隨應聲曰：「若我見了，拽起弓來，棚的一箭。」急將右手作挽弓狀，鼻間一拂，涕盡拭去。三癩子渾身發癢難禁，忙將身背牽聳曰：「你倒膽大，還要射他！把我見了，幾乎嚇殺，幾乎嚇殺。」

○ 歪屄

一婢女乃壬午生，而與陳五之人私通者。一日算命，說知生辰。星家排定四柱，開言曰：「娘子是壬午養的。」此女認作說他是陳五養活的，遂曰：「你只算命，莫管閑事。」星家復言：「我是有名鐵嘴，莫怪我講。你這壬午命犯桃花，一生孤苦，身充賤役，性情憊賴，後運還要落薄。」婢益疑訐其陰私，遂怒罵曰：「瞎賊，不要你算了！」星士亦怒曰：「這個歪屄，恁般可惡！」女曰：「我相與一陳五，就被他認破。今他說我歪屄，莫非此物原有些異樣？」乃蹺起一足於凳上，解褲視之，不料果然帶偏。因嘆服曰：「真神仙也！不然，為何一張歪屄，也被他看出？」

○ 鴿舌

有澀舌者，俗云鴿口是也。來到市中買桐油，向店主曰：「我要買桐桐桐……」：「油」字再說不出口。店主取笑曰：「你這人倒會打銅鼓的，何不再敲通銅鑼與我聽？」鴿者怒曰：「你不要當當當面來騰騰騰倒刮刮刮削我。」

○ 過橋嚏

一鄉人自城中歸，謂其妻曰：「我在城裡打了無數噴嚏。」妻曰：「皆我在家想你之故。」他日挑糞過危橋，復連打數嚏，幾乎失足。乃罵曰：「騷花娘，就是思量我，也須看甚麼所在！」

○ 大耳

一妓苦陰毛太多，為嫖客所厭，呼待詔剃之。呼者慮其不來，詐言剃面。既至，妓謂曰：「喚你剃面，乃剃小面，非大面也。」即解出陰物示之。待詔剃畢，謂妓曰：「小面既剃，小耳亦不可不取，待我拿出消息來。」即解褲出具，投入陰中。忽大詫曰：「不意小小一張面孔，竟有這隻大耳朵。」

○ 歪頭

有素患痿陽之症，娶得新婦到家。初夜行房，苦於厥物不舉，舞弄既久，終不能入。婦怒曰：「直恁沒用，頭都東倒西歪，還想硬掙甚麼！」夫乃詭辭以應曰：「你不曉得，我此物生來原是個歪頭，少不得弄他進去哩。」

○ 爭坐

眼與眉毛曰：「我有許多用處，你一無所能，反坐在我的上位。」眉曰：「我原沒用，只是沒我在上，看你還像個人哩！」

○ 直背

一瞎子，一矮子，一駝子，吃酒爭座，各曰：「說得大話的便坐頭一位。」瞎子曰：「我目中無人，該我坐。」矮子曰：「我不比常(長)人，該我坐。」駝子曰：「不要爭，算來你們都是直背(侄輩)，自然該讓我坐。」

○ 駝叔

有駝子赴席，泰然上座。眾客既齊，自覺不安，復趨下謙遜。眾客曰：「駝叔請上座，直背(侄輩)怎敢。」

○ 善屁

有善屁者，往鐵匠鋪打鐵搭，方講價，連撒十餘屁。匠曰：「汝屁直恁多，若能連撒百個，我當白送一把鐵搭與你。」其人便放百個，匠只得打成送之。臨出門，又撒數十屁，乃謂匠曰：「算不得許多。這幾個小屁，乞我幾隻鈀頭釘罷。」

○ 祖師殿

祖師殿中忽聞屁臭，眾人互推不認，乃推祖師曰：「汝為正祖，受十方香火，如何撒屁？」祖師驚起辯曰：「尚有四將，何獨推我？」四將亦辯曰：「尚有龜、蛇。」蛇曰：「我肚小撒不出，定是這個烏龜！」
2 	一說祖師辯曰：「尚有四將。」四將互相推卸。關聖傍立關平曰：「撒屁的定然臉紅。」關聖大怒曰：「你是我的兒子，也來冤屈我！」

○ 認屁

一女善屁，新婚隨嫁一嫗一婢，囑以認屁遮羞。臨拜堂，忽撒一屁，顧嫗曰：「這個老媽無體面！」少頃，又撒一屁，顧婢曰：「這個丫頭恁可惡！」隨後又二屁，左右顧而嫗婢俱不在，無可說得，乃曰：「這張屁股沒正經。」

○ 屁婢

一婢偶於主人前撒了一屁，主怒，欲撻之。見其臀甚白，不覺動火，非但免責，且與之狎。明日，主在書房，忽聞叩門聲，啟戶視之，乃昨婢也。問來為何，答曰：「我適才又撒一屁矣。」

○ 鏨頭

數人同舟，有撒屁者，眾疑一童子，共鏨其頭。童子哭曰：「阿彌陀佛。別人打我也罷了，虧那撒屁的烏龜，擔得這隻手起，也來打我！」

○ 路上屁

昔有三人行令，要上山見一古人，下山又見一古人，半路見一物件，後句要總結前後二句。一人曰：「上山遇見狄青，下山遇見李白，路上拾得一瓶酒，不知是清酒是白酒。」一人曰：「上山遇見樊噲，下山遇見趙盾，路上拾得一把劍，不知是快劍是鈍劍。」一人云：「上山遇見林放，下山遇見賈島，路上拾得一個屁，不知是放的屁、島的屁。」

○ 賊屁

穿窬躲在人家床底，忽撒一屁甚響。夫罵妻，妻云：「你撒了屁，倒來冤屈我！」爭鬧不已。賊無奈，只得出來招認曰：「這屁其實是賊放的。」

○ 吃屁

酒席間有人撒屁者，眾人互相推卸。內一人曰：「列位請各飲一杯，待小弟說了罷。」眾飲訖，其人曰：「此屁實係小弟撒的。」眾人不服，曰：「為何你撒了屁，倒要我們眾人吃！」

○ 桌面響

一人方陪客，偶撒一屁。自覺愧甚，欲掩飾之，乃假將指頭擦桌面作響聲。客曰：「還是第一聲像得緊。」

○ 田雞叫

甲乙兩親家姆會親，乙偶撒一屁，甲問曰：「親家姆，甚響？」乙恐不雅，答曰：「田雞叫。」甲曰：「為甚能臭？」乙曰：「死的呀。」又問：「適才會叫，如何是死的？」乙曰：「叫了就死的。」

○ 不嘿

各行酒令，要嘿飲。席中有撒屁者，令官曰：「不嘿，罰一杯。」其人曰：「是屁響。」令官曰：「又不嘿，再罰一杯。」舉坐為之大笑。令官曰：「通座皆不嘿，各罰一杯。」

○ 怕冷

或問：「世間何物不怕冷？」曰：「鼻涕，天寒即出。」又問：「何物最怕冷？」曰：「屁，才離窟臀，又向鼻孔裡鑽進。」

○ 大乳

一婦人兩乳極大，每用抹胸束之。一日，忘緊抹胸，偶出見人。人怪而問曰：「令郎是幾時生的？」婦曰：「還不曾產育。」人問曰：「既不是令郎，你胸前袋的是甚麼？」

○ 抓背

老翁續娶一嫗，其子夜往竊聽，但聞連呼「快活」，頻叫「爽利」。子大喜曰：「吾父高年，尚有如此精力，此壽徵也。」再細察之，乃是命嫗抓背。

○ 善生虱

有善生虱者，自言一年止生十二個虱。詰其故，曰：「我身上的虱，真真一月(捏)一個。」

○ 贊陽物

一人客於他鄉，見土著者問曰：「貴地之人好大陽物？」土著者甚喜，答曰：「果然，但不知尊客如何知道？」其人曰：「我在貴處嫖了幾晚，覺得此處的陰物比別處更寬，所以知道。」

○ 家當

一婦有姿色，而窮人欲謀娶之，恐其不許，乃賄托媒人極言其家事富饒。婦許之，及過門，見四壁蕭然，家無長物，知墮計中。輒大哭不止，怨恨媒人。窮人以陽物托出，豐偉異常，放在桌上連敲數下，仍收起曰：「不是我誇口說，別人本錢放在家裏，我的家當帶在身邊。如娘子不願，任從請回。」婦忙掩面試淚曰：「誰說你甚麼來。」

○ 肚腸

有未嫁者，父方小解，褻物為女所見。問母曰：「那是甚麼東西？」母不便顯言，答曰：「掛出的肚腸。」女既嫁歸寧，母愁婿家貧，勸之久住，謂其夫家柴米不足也。女曰：「人家窮便窮，喜得肚腸還好，就忍些飢餓也情願。」

○ 巨卵

一人死後，冥王罰變為驢。其人哀懇，得許復原形，放其還魂。因行急，猶有驢卵未變。既醒，欲再往換，仍復原體。其妻力止之曰：「鬍閻王不是好講話的，只得做我不著，挨些苦罷。」

○ 小卵

一人命妻做鞋而小，怒曰：「你當小不小，偏小在鞋子上面！」妻亦怒曰：「你當大不大，偏大在這隻腳上！」

○ 貴相

有家人婦，得寵愛于主人者，同伴私問其狀，答曰：「貴相真是不同。」問何故，答曰：「卵袋都是綿團絲軟的。」

○ 當卵

一婦攬權甚，夫所求不如意，乃以帶繫其陽於後而誑妻曰：「適因其用甚急，與你索不肯，已將此物當銀一兩與之矣。」妻摸之，果不見，乃急取銀二兩付夫，令速回贖，囑曰：「若典中有當絕長大的，寧可加貼些銀子，換上一根回來。你那怪小東西，棄絕了也罷。」

○ 倭刺

甲乙兩婦對坐，各問夫具之大小及伎倆如何，因不便明言，乃各比一物。甲曰：「我家的是鐃碗盛小菜。」乙問其故，甲曰：「小便不小，只是數目不多，極好不過四碟。」乙曰：「這等還好，不像我家的物事，竟是一把倭刺。」甲問其故，乙曰：「又小又快。」

○ 快刀

新郎初次行房，婦欣然就之，絕不推拒。至事畢之後，反高聲叫曰：「有強盜，有強盜！」新郎曰：「我乃丈夫，如何說是強盜。」新婦曰：「既不是強盜，為何帶把刀來？」夫曰：「刀在那裡？」婦指其物曰：「這不是刀？」新郎曰：「此乃陽物，何認為刀？」新婦曰：「若不是刀，為何這等快極！」

○ 癟東西

一老人娶幼婦，雲雨間對婦云：「願你養一個兒子。」婦曰：「兒子倒養不出，只好養個團魚。」夫駭問其故，答曰：「像你這樣癟東西，如何養的不是團魚？」

○ 硬中證

有病偏墜者，左腎以家私不均事告於肚皮。左腎自覺強良佔脬太多，用厚禮結納於陽具，訴狀中求其做一硬中證。及臨審，左腎抗辨力甚，而陽具縮首，不出一語。肚皮責陽物曰：「你向日直恁跳梁，今日何頓軟弱，還不從直講來？」答曰：「見本主子脬硬掙，我只得縮了。」


## 第五卷‧殊稟部

○ 善忘

一人持刀往園砍竹，偶腹急，乃置刀於地，就園中出恭。忽抬頭曰：「家中想要竹用，此處倒有許多好竹，惜未帶得刀來。」解畢，見刀在地，喜曰：「天隨人願，不知那個遺失這刀在此。」方擇竹要斫，見所遺糞，便罵曰：「是誰狗肏的，屙此膿血，幾乎屣了我的腳。」須臾抵家，徘徊門外曰：「此何人居？」妻適見，知其又忘也，罵之。其人悵然曰：「娘子頗有些面善，不曾得罪，如何開口便罵？」

○ 恍惚

三人同臥，一人覺腿癢甚，睡夢恍惚，竟將第二人腿上竭力抓爬，癢終不減，抓之愈甚，遂至出血。第二人手摸濕處，認為第三人遺溺也，促之起。第三人起溺，而隔壁乃酒家，榨酒聲滴瀝不止，以為己溺未完，竟站至天明。

○ 作揖

兩親家相遇於途，一性急，一性緩。性緩者，長揖至地，口中謝曰：「新年拜節奉擾，元宵觀燈又奉擾，端午看龍舟，中秋玩月，重陽賞菊，節節奉擾，未曾報答，愧不可言。」及說畢而起，已半晌矣。性急者苦其太煩，早先避去。性緩者視之不見，問人曰：「敝親家是幾時去的？」人曰：「看燈之後，就不見了，已去大半年矣！」

○ 爇衣

一最性急、一最性緩，冬日圍爐聚飲。性急者衣墜爐中，為火所燃，性緩者見之從容謂曰：「適有一事，見之已久，欲言恐君性急，不言又恐不利於君，然則言之是耶，不言是耶？」性急者問以何事，曰：「火燒君裳。」其人遽曳衣而起，怒曰：「既然如此，何不早說！」性緩者曰：「外人道君性急，不料果然。」

○ 賣弄

一親家新置一床，窮工極麗，自思：「如此好床，不使親家一見，枉自埋沒。」乃假裝有病，偃臥床中，好使親家來望。那邊親家做得新褲一條，亦欲賣弄，聞病欣然往探。既至，以一足架起，故將衣服撩開，使褲現出在外，方問曰：「親翁所染何症，而清減至此？」病者曰：「小弟的賤恙，卻像與親翁的心病一般。」

○ 品茶

鄉下親家進城探望，城裡親家待以松羅泉水茶。鄉人連聲贊曰：「好，好。」親翁以為彼能格物，因問曰：「親家說好，還是茶葉好，還是水好？」鄉人答曰：「熱得有趣。」

○ 出像

鄉下親家到城裏親家書房中，將文章揭看，搖首不已。親家說：「親翁無有得意的麼？」答云：「正是。看了半日，並沒有一張佛像在上面。」

○ 剛執

有父子性剛，平素不肯讓人。一日，父留客飯，命子入城買肉。子買訖，將出城門，值一人對面而來，各不相讓，遂挺立良久。父尋至見之，謂子曰：「汝快持肉回去，待我與他對立看。」

○ 應急

主人性急，僕有過犯，連呼：「家法！」不至，跑躁愈甚。家人曰：「相公莫惱，請先打兩個巴掌，應一應急著。」

○ 掇桶

一人留友夜飲，其人蹙額堅辭。友究其故，曰：「實不相瞞，賤荊性情最悍，尚有馬子桶未倒，若歸遲，則受累不淺矣。」其人攘臂而言曰：「大丈夫豈有此理！把我便──」其妻忽出，大喝曰：「把你便怎麼？」其人即雙膝跪下曰：「把我便掇了就走！」

○ 正夫綱

眾怕婆者，各受其妻慘毒，糾合十人歃血盟誓，互為聲援。正在酬神飲酒，不想眾婦聞知，一齊打至盟所。九人飛跑驚竄，惟一人危坐不動。眾皆私相佩服曰：「何物乃爾，該讓他做大哥。」少頃婦散，察之，已驚死矣。

○ 請下操

一武弁懼內，面帶傷痕。同僚謂曰：「以登壇發令之人，受制於一女子，何以為顏？」弁曰：「積弱所致，一時整頓不起。」同僚曰：「刀劍士卒，皆可以助兄威。候其咆哮時，先令軍士披掛，槍戟林立，站于兩傍，然後與之相拒。彼攝於軍威，敢不降服！」弁從之。及隊伍既設，弓矢既張，其妻見之，大喝一聲曰：「汝裝此模樣，將欲何為？」弁聞之，不覺膽落，急下跪曰：「並無他意，請奶奶赴教場下操。」

○ 虎勢

有被妻毆，往訴其友，其友教之曰：「兄平昔懦弱慣了，須放些虎勢出來。」友妻從屏後聞之，喝曰：「做虎勢便怎麼？」友驚跪曰：「我若做虎勢，你就是李存孝。」

○ 訪類

有懼內者，欲訪其類，拜十弟兄。城中已得九人，尚缺一個，因出城訪之。見一人掇馬桶出，眾齊聲曰：「此必是我輩也。」相見道相訪之意，其人搖手曰：「我在城外做第一個倒不好，反來你城中做第十個。」

○ 吐綠痰

兩懼內者，皆以積懮成疾，一吐紅痰，一吐綠痰。因赴醫家療治，醫者曰：「紅痰從肺出，猶可醫，綠痰從膽出，不可醫，歸治後事可也。」其人問由膽出之故，對曰：「驚碎了膽，故吐綠痰，膽既破了，如何醫得！」

○ 理舊恨

一怕婆者，婆既死，見婆像懸於柩側，因理舊恨，以拳擬之。忽風吹軸動，忙縮手大驚曰：「我是取笑作耍。」

○ 敕書

一官置妾，畏妻，不得自由，怒曰：「我只得奏一本去。」乃以黃袱裹綾歷一冊，從外擎回，謂妻曰：「敕旨在此。」妻頗畏懼。一日夫出，私啟視之，見「正月大，二月小」，喜云：「原來皇帝也有大小。」看「三月大，四月小」：「到分得均勻」。至五月大、六月大、七月大、八月數月小，乃大怒云：「有這樣不公道的皇帝，涼爽天氣，竟被他佔了受用，如何反把熱天都派與我！」

○ 吃夢中醋

一懼內者，忽於夢中失笑。妻搖醒曰：「汝夢見何事，而得意若此？」夫不能瞞，乃曰：「夢娶一妾。」妻大怒，罰跪床下，起尋家法杖之。夫曰：「夢幻虛情，如何認作實事？」妻曰：「別樣夢許你做，這樣夢卻不許你做的。」夫曰：「以後不做就是了。」妻曰：「你在夢裡做，我如何得知？」夫曰：「既然如此，待我夜夜醒到天明，再不敢睡就是了。」

○ 葡萄架倒

有一吏懼內，一日被妻撾碎麵皮。明日上堂，太守見而問之，吏權詞以對曰：「晚上乘涼，被葡萄架倒下，故此刮破了。」太守不信，曰：「這一定是你妻子撾碎的，快差皂隸拿來。」不意奶奶在後堂潛聽，大怒搶出堂外。太守慌謂吏曰：「你且暫退，我內衙葡萄架也要倒了。」

○ 捶碎夜壺

有病其妻之吃醋，而相訴於友，謂：「凡買一婢，即不能容，必至別賣而後已。」一友曰：「賤荊更甚，豈但婢不能容，並不許置一美僕，必至逐去而後已。」傍又一友曰：「兩位老兄，勸你罷，像你老嫂還算賢慧。只看我房下，不但不容婢僕，且不許擅買夜壺，必至捶碎而後已。」

○ 手硬

有相士對人談相云：「男手如槍，女手如薑，一生吃不了米飯，穿不了衣裳。」一人喜曰：「若是這等說，我房下是個有造化的。」人問：「何以見得？」答曰：「昨晚在床上，嫌我不能盡興，被他打了一掌，今日還是辣漬漬的。」

○ 呆郎

一婿有呆名，舅指門前楊竽問曰：「此物何用？」婿曰：「這樹大起來，車輪也做得。」舅喜曰：「人言婿呆，皆妄也。」及至廚下，見研醬擂盆，婿又曰：「這盆大起來，石臼也做得。」適岳母撒一屁，婿即應聲曰：「這屁大起來，霹靂也做得。」

○ 癡婿

人家有兩婿，小者癡呆，不識一字。妻曰：「娣夫讀書，我爹爹敬他，你目不識丁，我面上甚不爭氣。來日我兄弟完姻，諸親聚會，識認幾字，也好在人前賣嘴。我家土庫前，寫『此處不許撒尿』六字，你可牢記，人或問起，亦可對答，便不敢欺你了。」呆子唯諾。至日，行至牆邊，即指曰：「此處不許撒尿。」岳丈喜曰：「賢婿識字大好。」良久，舅姆出來相見，裙上有銷金飛帶，繡「長命富貴，金玉滿堂」八字，墜於裙之中間。呆子一見，忙指向眾人曰：「此處不許撒尿。」

○ 呆子

一呆子性極癡，有日同妻至岳家拜門，設席待之。席上有生柿水果，呆子取來，連皮就吃。其妻在內窺見，只叫得「苦呀」。呆子聽得，忙答曰：「苦倒不苦，惹得滿口澀得緊著哩。」

○ 贊馬

一杭人有三婿，第三者甚呆。一日，丈人新買一馬，命三婿題贊，要形容馬之快疾，出口成文，不拘雅俗。長婿曰：「水面擱金針，丈人騎馬到山陰。騎去又騎來，金針還未沉。」岳丈贊好。次及二婿曰：「火上放鵝毛，丈人騎馬到餘姚。騎去又騎來，鵝毛尚未焦。」再次輪到三婿，呆子沉吟半晌，苦無搜索。忽丈母撒一響屁，呆子曰：「有了。丈母撒個屁，丈人騎馬到諸稽。騎去又騎來，孔門猶未閉。」

○ 搠穿肚

一呆婿新婚，平素見人說男女交姤，而未得其詳。初夜據婦股往來摩擬久之，偶插入牝中，遂大驚，拔戶披衣而出，躲匿他處。越數日，昏夜潛至巷口，問人曰：「可聞得某家新婦，搠穿了肚皮沒事麼？」

○ 攜凍水

一呆婿至妻家留飯，偶吃凍水美味，乃以紙裹數塊，納之腰間帶歸。謂妻曰：「汝父家有佳味，我特攜來啖汝。」索之腰中，已消溶矣。驚曰：「奇！如何撒出了一脬尿，竟自逃走了。」

○ 莫說是我

夫婦正行房事，忽丈母闖入，夫即倉皇躲避，囑其妻曰：「丈母若問，千萬莫說是我。」

○ 不道是你

新郎愚蠢，連朝不動，新人只得與他親鬥一嘴。其夫大怒，往訴岳母，母曰：「不要惱他，或者不道是你囉。」

○ 只說是我

一丈人晝寢，以被蒙頭。婿過床前，忽以手伸入被中，潛解其褲。丈人大驚，乃揭被視之，乃其婿也，訶責不已。丈母來勸曰：「你莫怪他，他不曾看得分明，只認是我了。」

○ 丈母不該

女婿見丈人拜揖，遂將屁股一挖。丈人大怒，婿云：「我只道是丈母羅。」隔了一夜，丈人將婿責之曰：「畜生，我昨晚整整思量了一夜，就是丈母，你也不該。」

○ 痴人生女

有痴人娶妻，久而不知交合。妻不得已，乃抱之使上，導之使入。及陽精欲泄，忽叫曰：「我要撒尿。」妻曰：「不妨，就撒在裡面。」痴人從之。後生一女，問妻曰：「此從何來？」妻曰：「不記撒尿之事乎？」夫乃大悟，尋復悔之，因咎其妻曰：「撒尿生女，撒屎一定生男，當初何不早說。」

○ 糊塗花面

痴人無子，遍訪生兒之法。一人戲之曰：「先將陽物畫作人形，然後做事，定然成胎。」痴人依法而行，事畢仍視其物，則滿面糊塗矣。因自嘆曰：「兒子有便有了，只是生下的，必定一個花臉了。」

○ 事發覺

一人奔走倉惶，友問：「何故而急驟若此？」答曰：「我十八年前幹差了一事，今日發覺。」問：「畢竟何事？」乃曰：「小女出嫁。」

○ 父各爨

有父子同赴席，父上坐，而子遙就對席者。同席疑之，問：「上席是令尊否？」曰：「雖是家父，然各爨久矣。」

○ 燒令尊

一人遠出，囑其子曰：「有人問你令尊，可對以家父有事出外，請進拜茶。」又以甚呆恐忘也，書紙付之。子置袖中，時時取看。至第三日，無人來問，以紙無用，付之燈火。第四日，忽有客至，問：「令尊呢？」覓袖中紙不得，因對曰：「沒了。」客驚曰：「幾時沒的？」答曰：「昨夜已燒過了。」

○ 子守店

有呆子者，父出門，令其守店。忽有買貨者至，問：「尊翁有麼？」答曰：「無。」又問：「尊堂有麼？」亦曰：「無。」父歸知之，責其子曰：「尊翁我也，尊堂汝母也，何得言無！」子懊怒曰：「誰知你夫婦兩人，都是要賣的！」

○ 活脫話

父戒子曰：「凡人說話，放活脫些，不可一句說煞。」子問：「如何活脫？」時適有鄰家來借物件。父指而教之曰：「比如這家來借東西，看人打發，不可竟說多有，不可竟說多無，也有家裏有的，也有家裏無的，這便活脫了。」子記之。他日，有客到門問：「令尊在家否？」答曰：「我也不好說多，也不好說少，其實也有在家的，也有不在家的。」

○ 母豬肉

有賣母豬肉者，囑其子諱之。已而買肉者至，子即謂曰：「我家並非母豬肉。」其人覺之，不買而去。父曰：「我已吩咐過，如何反先說起！」怒而撻之。少頃，又一買者至，問曰：「此肉皮厚，莫非母豬肉乎？」子曰：「何如！難道這句話，也是我先說起的？」

○ 望孫出氣

一不肖子常毆其父，父抱孫不離手，愛惜愈甚。人間之曰：「令郎不孝，你卻鍾愛令孫，何也？」答曰：「不為別的，要抱他大來，好替我出氣。」

○ 買醬醋

祖付孫錢二文，買醬油、醋。孫去而復回，問曰：「那個錢買醬油？那個錢買醋？」祖曰：「一個錢醬油，一個錢醋，隨分買，何消問得？」去移時，又復轉問曰：「那個碗盛醬油？那個碗盛醋？」祖怒其癡呆，責之。適子進門，問以何故，祖告之。子遂自去其帽，揪髮亂打，父曰：「你敢是瘋了？」子曰：「我不瘋，你打得我的兒子，我難道打不得你的兒子？」

○ 劈柴

父子同劈一柴，父執柯，誤傷子指。子罵曰：「老烏龜，汝眼瞎耶？」孫在傍見祖被罵，意甚不平，遂曰：「狗屄出的，父親可是罵得的麼？」

○ 悟到

一富家兒不愛讀書，父禁之書館。一日，父潛伺窺其動靜，見其子開卷吟哦，忽大聲曰：「我知之矣。」父意其有所得，乃喜而問曰：「我兒理會了麼？」子曰：「書不可不看。我一向只道書是寫成的，原來是刊板印就的。」

○ 藏鋤

夫在田中耦耕，妻喚吃飯，夫乃高聲應曰：「待我藏好鋤頭，便來也！」乃歸，妻戒夫曰：「藏鋤宜密。你既高聲，豈不被人偷去？」因促之往看，鋤果失矣。因急歸，低聲附其妻耳云：「鋤已被人偷去了。」

○ 較歲

一人新育女，有以兩歲兒來議親者，其人怒曰：「何得欺我！吾女一歲，他子兩歲，若吾女十歲，渠兒二十歲矣，安得許此老婿！」妻謂夫曰：「汝算差矣！吾女今年雖一歲，等到明年此時，便與彼兒同庚，如何不許？」

○ 拾簪

一人在枕邊拾得一簪，喜出望外。訴之于友，友曰：「此不是兄的，定是尊嫂的，何喜之有？」其人答曰：「便是不是弟的，又不是房下的，所以造化。」

○ 認鞋

一婦夜與鄰人有私，夫適歸，鄰人逾窗而出。夫攫得一鞋，罵妻不已。因枕鞋而臥，謂妻曰：「且待大明，認出此鞋，與汝算帳！」妻乘其睡熟，以夫鞋易去之。夫晨起復罵，妻使認鞋。見是自己的，乃大悔曰：「我錯怪你了，原來昨夜跳窗的倒是我。」

○ 搽藥

一呆子之婦，陰內生瘡癢甚，請醫治之。醫知其夫之呆也，乃曰：「藥須我親搽，方知瘡之深淺。」夫曰：「悉聽。」醫乃以藥置龜頭，與婦行事。夫在旁觀之，乃曰：「若無這點藥在上面，我就疑心到底。」

○ 記酒

有觴客者，其妻每出酒一壺，即將鍋煤畫於臉上記數。主人索酒不已，童子曰：「少吃幾壺罷，家主婆臉上，看看有些不好看了。」

○ 狠幹

蘇人遇一友云：「昨日兄為何如此高興，在家狠幹。」友云：「並不曾。」其人曰：「我在府上親聽甚久，還要賴麼？」友曰：「騙兄非人，我昨日實實不在家裡。」

○ 姦睡

姦夫聞親夫歸，急欲潛遁，婦令其靜臥在床。夫至，問：「床上何人？」妻答云：「快莫做聲，隔壁王大爺被老娘打出來，權避在此。」夫大笑云：「這死烏龜，老婆值得恁怕！」

○ 殺妻

夫妻相罵，夫恨曰：「臭娼根，我明日做了皇帝，就殺了你。」婦日夜懮泣不止，鄰女解之曰：「那有此事，不要聽他。」婦曰：「我家這個臭烏龜倒從不說謊的，自養的兒女，前年說要賣，當真的舊年都賣去了。」

○ 盜牛

有盜牛被枷者，親友問曰：「汝犯何罪至此。」盜牛者曰：「偶在街上走過，見地下有條草繩，以為沒用，誤拾而歸，故連此禍。」遇者曰：「誤拾草繩，有何罪犯？」盜牛者曰：「因繩上還有一物。」人問：「何物？」對曰：「是一隻小小耕牛。」

○ 糴米

有持銀入市糴米，失叉袋於途，歸謂妻曰：「今日市中鬧甚，沒得好叉袋也。」妻曰：「你的莫非也沒了？」答曰：「隨你好漢便怎麼？」妻驚問：「銀子何在？」答曰：「這倒沒事，我緊緊拴好在叉袋角上。」

○ 在行

有行路者，對人門縫撒尿，為其家婦人看見，罵之不已。撒尿者曰：「我還是個童男，不消罵得。」婦曰：「頭多褪了一大截，還說甚麼童男！」鄰人笑曰：「這一句話，卻不該是娘子說的。」婦曰：「他明明欺我不在行，如何不指破他？」

○ 呆算

一人家費純用紋銀，或勸以傾銷八九色雜用，當有便宜。其人取元寶一錠，託熔八成。或素知其呆也，止傾四十兩付之，而利其餘。其人問：「元寶五十兩，為何反傾四十？」答曰：「五八得四十。」其人遽曰：「吾為公誤矣，用此等銀反無便益。」

○ 代打

有應受官責者，以銀三錢，僱鄰人代往。其人得銀，欣然願替。既見官，官喝打三十。方受數杖，痛極，因私出所得銀，盡賄行杖者，得稍從輕。其人出謝前人曰：「蒙公賜銀救我性命，不然，幾乎打殺。」

○ 七月兒

有懷孕七個月即產一兒者，其夫恐養不大，遇人即問。一日，與友談及此事，友曰：「這個月無妨，我家祖亦是七個月出世的。」其人錯愕問曰：「若是這等說，令祖後來畢竟養得大否？」

○ 卵生翼

兄謂弟曰：「卵袋若生翅膀，見有好婦人便可飛去。」弟曰：「使勿得，別人家個卵也要飛來個。」

○ 試試看

新婦與新郎無緣，臨睡即踢打，不容近身。郎訴之父，父曰：「畢竟你有不是處，所以如此。」子云：「若不信，今晚你去睡一夜試試看。」

○ 靠父膳

一人廿歲生子，其子專靠父膳，不能自立。一日算命云：「父壽八十，兒壽六十二。」其子大哭曰：「這兩年叫我如何過得去！」

○ 覓凳腳

鄉間坐凳，多以現成樹丫叉為腳者。一腳偶壞，主人命僕往山中覓取。僕持斧出，竟日空回，主人責之，答曰：「丫叉盡有，都是朝上生，沒有向下生的。」

○ 訪麥價

一人命僕往楓橋打聽麥價，僕至橋，聞有呼「吃扯麵」者，以為不要錢的，連吃三碗逕走。賣麵者索錢不得，批其頦九下。急歸謂主人曰：「麥價打聽不出，麵價吾已曉矣。」主問：「如何？」答曰：「扯麵每碗要三個耳光。」

○ 錘

一人睡在床上，仰面背痛，覆臥肚痛，側困腰痛，坐起臀痛，百醫無效。或勸其翻床，及翻動，見褥底鐵秤錘一個，墊在下面。

○ 懶活

有人極懶者，臥而懶起，家人喚之吃飯，復懶應。良久，度其必飢，乃哀懇之。徐曰：「懶吃得。」家人曰：「不吃便死，如何使得？」復搖首漫應曰：「我亦懶活矣。」

○ 白鼻貓

一人素性最懶，終日偃臥不起。每日三餐，亦懶於動口，懨懨絕粒，竟至餓斃。冥王以其生前性懶，罰去輪迴變貓。懶者曰：「身上毛片，願求大王賞一全體黑身，單單留一白鼻，感恩實多。」王問何故，答曰：「我做貓躲在黑地裏，鼠見我白鼻，認作是塊米糕，貪想愉吃，潛到嘴邊，一口咬住，豈不省了無數氣力。」

○ 露水桌

一人偶見露水桌子，因以指戲寫「謀篡」字樣，被一仇家見之，奪桌就走，往府首告。及官坐堂，露水以為日色曝乾，字迹減去。官問何事，其人無可說得，慌稟曰：「小人有桌子一堂，特把這張來看樣，不知老爺要買否？」

○ 衣軟

一鄉人穿新漿布衣入城，因出門甚早，衣為露水諷濕。及至城中，怪其頓軟。事畢出城，衣為日色曝乾，又硬如故。歸謂妻曰：「莫說鄉下人進城再硬不起來，連鄉下人的衣服見了城裡人的衣服，都會綿軟起來。」

○ 椅桌受用

鄉民入城赴席，見椅桌多懸桌圍坐褥。歸謂人曰：「莫說城裏人受用，連城裡的椅桌都是極受用的。」人問其故，答曰：「桌子穿了繡花裙，椅子都是穿銷金背心的。」

○ 咸蛋

甲乙兩鄉人入城，偶吃醃蛋，甲駭曰：「同一蛋也，此味獨何以鹹？」乙曰：「我知之矣，決定是醃鴨哺的。」

○ 看戲

有演《琵琶記》而找《關公斬貂蟬》者，鄉人見之泣曰：「好個孝順媳婦，辛苦了一生，竟被那紅臉蠻子害了。」

○ 演戲

有演《琵琶記》者，找戲是《荊釵逼嫁》，忽有人嘆曰：「戲不可不看，極是長學問的。今日方知蔡伯喈的母親，就是王十朋的丈母。」

○ 怯盜

一痴人聞盜入門，急寫「各有內外」四字，貼於堂上。聞盜已登堂，又寫「此路不通」四字，貼于內室。聞盜復至，乃逃入廁中。盜蹤跡及之，乃掩廁門咳嗽曰：「有人在此。」

○ 復跌

一人偶撲地，方爬起復跌。乃曰：「啐！早知還有只一跌，便不走起來也罷了。」

○ 緩踱

一人善踱，行步甚遲。日將晡矣，巡夜者于城外見之，問以何往，曰：「欲至府前。」巡夜者即指犯夜，擒捉送官。其人辯曰：「天色甚早，何為犯夜？」曰：「你如此踱法，踱至府前，極早也是二更了。」

○ 出轡頭

有酷好乘馬者，被人所欺，以五十金買駑馬一匹。不堪鞭策，乃僱舟載馬，而身跨其上。既行里許，嫌其遲慢，謂舟人曰：「我買酒請你，與我快些搖，我要出轡頭哩。」

○ 鋪兵

鋪司遞緊急公文，官恐其遲，撥一馬騎之。其人趕馬而行，人問其「如此急事，何不乘馬？」答曰：「六隻腳走，豈不快如四隻。」

○ 米

一婦人與人私通，正在房中行事，丈夫叩門。婦即將此人裝入米袋內，立于門背後。丈夫入見，問曰：「叉袋裏是甚麼？」婦人著忙，不能對答。其人從叉袋中應聲曰：「米。」

○ 鵝變鴨

有賣鵝者，因要出恭，置鵝在地。登廁後，一人以鴨換去。其人解畢，出視嘆曰：「奇哉！才一時不見，如何便餓得恁般黑瘦了。」

○ 帽當扇

有暑月帶氈帽而出者，歇大樹下乘涼，即脫帽以當扇。扇訖，謂人曰：「今日若不帶此帽出來，幾乎熱殺。」

○ 買海螄

一人見賣海螄者，喚住要買，問：「幾多錢一斤？」賣者笑曰：「從來海螄是量的。」其人喝曰：「這難道不曉得！問你幾多錢一尺？」

○ 浼匠遷居

一人極好靜，而所居介於銅，鐵兩匠之間，朝夕聒耳，甚苦之，常曰：「此兩家若有遷居之日，我寧可作東款謝。」一日，二匠並至曰：「我等欲遷矣，足下素許東道，特來叩領。」其人大喜，遂盛款之。席間問之曰：「汝兩家遷往何處？」答曰：「他搬在我屋裡，我即搬在他屋裡。」

○ 混堂嗽口

有人在混堂洗浴，掬水入口而嗽之。眾各攢眉相向，惡其不潔。此人貯水於手曰：「諸公不要愁，待我嗽完之後，吐出外面去。」

○ 何往

一人賦性呆蠢，不通文墨。途遇一友，友問曰：「兄何往？」此人茫然不答，乃記「何往」二字以問人。人知其呆，故為戲之曰：「此惡語罵兄耳。」其人含怒而別。次日，復遇前友問：「兄何往？」此人遽憤然曰：「我是不何往，你倒要何往哩！」

○ 呆執

一人問大辟，臨刑，對劊子手曰：「銅刀借一把來動手，我一生服何首烏的。」

○ 信陰陽

有平素酷信陰陽，一日被牆壓倒。家人欲亟救，其人伸出頭來曰：「且慢，待我忍著，你去問問陰陽，今日可動得土否？」

○ 醜漢看

一婦人在門首，被人注目而看，婦人大罵不已。鄰嫗勸曰：「你又不在內室，憑他看看何妨？」婦曰：「我若把好面孔看看也罷，被這樣呆臉看了，豈不苦毒。」

○ 爇翁腿

一老翁冬夜醉臥，置腳爐于被中，誤爇其腿。早起罵鄉鄰曰：「悉老人家多吃了幾杯酒，睡著了，便自不知。你們這班後生，竟不來喚醒一聲，難道燒人臭也不曉得！」

○ 合著靴

有兄弟共買一靴，兄日著以拜客赴宴。弟不甘服，亦每夜穿之，環行室中，直至達旦。俄而靴敝，兄再議合買，弟曰：「我要睡矣。」

○ 教象棋

兩人對奕象棋，傍觀者教不至口。其一大怒，揮拳擊之，痛極卻步。右手麼臉，左手遙指曰：「還不叉士！」

○ 髮換糖

一呆子見有以髮換糖者，謬謂凡物皆可換也。晨起，袖中藏髮一料以往，遇酒肆即入飽餐。餐畢，以髮與之。肆佣皆笑，其人怒曰：「他人俱當錢用，到我偏用不得耶！」爭辯良久，肆佣因揪髮亂打。其人徐理髮曰：「整料的與他偏不要，反在我頭上來亂搶。」


## 第六卷‧閨風部

○ 洞房佳偶

一佳人新嫁，合歡之夜，佳人以對挑之曰：「君乃讀書之輩，奴出一對，請君對之。如答得來，方許雲雨，不然則不從也。」新郎曰：「願聞。」女曰：「柳色黃金嫩，梨花白雪香，你愛不愛？」新郎對曰：「洞裡乾坤大，壺中日月長，你怕不怕？」

○ 拜堂產兒

有新婦拜堂，即產下一兒，婆愧甚，急取藏之。新婦曰：「早知婆婆這等愛惜，快叫人把家中阿大、阿二都領了來罷。」

○ 搶婚

有婚家女富男貧，男家慮其新婚，率領眾人搶親，誤背小姨以出。女家人急呼曰：「搶差了！」小姨在背上曰：「不差，不差！快走上些，莫信他哄你哩。」

○ 兩坦

有一女擇配，適兩家並求，東家郎醜而富，西家郎美而貧。父母問其欲適誰家。女曰：「兩坦。」問其故，答曰：「我愛在東家吃飯，西家去眠。」

○ 兩盡

夫勸新婦解衣。婦曰：「母戒我勿解，母命不可違；夫勸我解，夫命又不可違。奈何？」正沉吟間，夫迫之，婦曰：「我知之矣！只脫去下截，做個兩盡其情罷。」

○ 問嫂

一女未嫁者，私問其嫂曰：「此事頗樂否？」嫂曰：「有甚樂處，只為周公之禮，制定夫婦耳。」及女出嫁後歸寧，一見其嫂，即笑罵曰：「好個說謊精。」

○ 沒良心

一妓倚門而立，見有客過，拉人打釘，適對門樓上，姑嫂二人推窗見之，姑問嫂：「扯他何事？」嫂曰：「要他行房。」須臾事畢，妓取厘戥夾剪付之，姑曰：「彼欲何為？」嫂曰：「行過了房，要他出銀子。」姑嘆曰：「好沒良心，如何反要他出。」

○ 呼不好

一新婦初夜，新郎不甚在行，將陽物放進而不動。女呻吟曰：「哎喲，不好，脹痛！」夫曰：「拿出罷？」女又呻吟曰：「哎喲，不好，空痛！」夫曰：「進又脹痛，出又空痛，汝欲怎麼？」女曰：「你且拿進拿出間看。」

○ 謝周公

一女初嫁，哭問嫂曰：「此禮何人所制？」嫂曰：「周公。」女將周公大罵不已。及滿月歸寧，問嫂曰：「周公何在？」嫂云：「他是古人，尋他做甚？」女曰：「我要製雙鞋謝他。」

○ 死結

新人初夜上床，使性不止。喜娘隔壁勸曰：「此乃人倫大事，個個如此，不要害羞。」新人曰：「你不曉得，褲子衣帶，偏生今夜打了死結。」

○ 親嘴

一女初嫁，次早新郎背立，女扳其嘴，連親數下，郎大怒曰：「如何不識羞恥？」婦應曰：「其實一時認錯了，不知是你，莫怪，莫怪。」

○ 出氣

一女未嫁，父母索重聘。既嫁初夜，婿怪岳家爭論財禮，因恨曰：「汝父母直恁無情，我只拿你出氣。」乃大幹一次。少傾又曰：「汝兄嫂亦甚可惡，也把你來發泄。」又狠弄一番。兩度之後，精力疲倦，不覺睡去。女復搖醒曰：「我那兄弟雖小，日常多嘴多舌，倒是極蠻憊的。」

○ 通姦

一女與人通姦，父母知而責之。女子賴說：「都是那天殺的強姦我，非我本意。」父母曰：「你緣何不叫喊起來？」女曰：「我的娘呀，喊是要喊。你想那時，我的舌頭，被他噙緊在口裡，叫我如何喊得出。」

○ 用枕

有女嫁於異鄉，歸寧，母問：「風土相同否？」答曰：「別事都一樣，只有用枕不同。吾鄉把來墊頭，彼處墊在腰下的。」

○ 掮腳

新人初夜，郎以手摸其頭而甚得意，摸其乳腹俱歡喜，及摸下體，不見兩足，驚駭問之，則已掮起半日矣。

○ 新人哭

幼女出嫁，喜娘歸。主母問：「姑娘連日動靜何如？」答曰：「頭夜聽得姑娘哭，想是面生害怕。第二晚不想官人哭。」母駭問：「為何？」云：「姑娘扳痛了屁股。第三夜隨嫁丫頭又大哭。」母曰：「更奇怪。」喜娘曰：「我曾問來，他說這樣一個好姑娘，口口聲聲只叫要死。」

○ 舌頭甜

新婚夜，送親席散。次日，廚司撿點桌面，不見一頂糖人，各處查問。新人忽大笑不止，喜娘在傍問：「笑甚麼？」女答曰：「怪不得昨夜一個人舌頭是甜津津的。」

○ 起半身

一夫婦新婚，睡至晌午不起。母嫌其貪睡，遣婢潛往探之。婢覆曰：「官人、娘子，大家才起得一半了。」母問何故，婢曰：「官人起了上半身，娘子只起得下半身著哩。」

○ 大話

一女出嫁坐床，掌禮撤帳云：「撤帳東，官人屪子好撞鐘。」女忙接口云：「弗怕。」喜嬪曰：「新娘子不宜如此口快。」新婦曰：「不是我也不說，才得進門，可惡他就把這大話來嚇我。」

○ 正好

新婦出嫁，坐床撤帳，掌禮念云：「夫婦雙雙喜氣揚，官人屪子硬如槍。」伴送婆應曰：「忒硬過了！」新婦接口曰：「弗要說，正好。」

○ 鷹啄

一母生一子一女，而女尤鍾愛。及遣嫁後，思念不已。謂子曰：「人家再不要養女兒，養得這般長成，就如被餓鷹輕輕一爪便抓去了。」子曰：「阿姆阿姆，他們如今正在那裏啄著哩。」

○ 半處子

有寡婦嫁人而索重聘。媒曰：「再醮與初婚不同，誰肯出次高價。」婦曰：「我還是處子，未曾破身。」媒曰：「眼見嫁過人，今做孤孀，那個肯信？」婦曰：「實不相瞞，先夫陽具渺小，故外面半截，雖則重婚，裡邊其實是個處子。」

○ 納茄

一婦晝寢不醒，一人戲將茄子納入牝中而去。婦覺，見茄在內，知為人所欺，乃大罵不止。鄰嫗謂曰：「其事甚醜，娘子省口些罷。」婦曰：「不是這等說，此番塞了茄兒不罵，日後冬瓜、葫蘆便一起來了。」

○ 嗔兒

夫妻將舉事，因礙兩子在旁，未知熟睡不曾。乃各喚一聲以試之。兩子聞而不應，知其欲為此事也。及雲雨大作，其母樂極，大呼叫死。一子忽大笑，母慚而撻之。又一子曰：「打得好，打得好，娘死了不哭，倒反笑起來。」

○ 凍殺

夫婦乘子熟睡，任意交感。事畢，問其妻「爽利麼？」連問數語，妻礙口不答。子在腳後云：「娘快些說了罷，我已凍殺在這裡了。」

○ 軟蘿蔔

姑嫂二人紡織，偶見蘿蔔一籃，姑曰：「藍中蘿蔔，變成男子陽物，便好。」嫂曰：「軟的更妙。」姑曰：「為何倒要軟的？」嫂曰：「軟的硬起來，一籃便是兩藍。」

○ 捉虼蚤

妻好雲雨，每怪其夫好睡，伺夫合眼，即翻身以擾之。夫問：「何以不睡？」曰：「虼蚤叮人故耳。」夫會其意，旋與之交。妻願既遂，乃安眠至曉。夫執其物而嘆曰：「我與他相處─生，竟不知他有這種本事。」妻曰：「甚麼本事？」夫曰：「會捉虼蚤。」

○ 賊幹

賊至臥室，見一婢裸體熟睡，即與交合。婢大叫「有賊」，賊狠幹不歇。婢遂低聲悄問曰：「賊哥，你幾時來的？」

○ 飯米

貧人正與妻合，妻云：「飯米都沒了，有甚高興？」夫物頓痿。妻復云：「雖如此說，壇內收拾起來，還夠明後日吃哩。」

○ 擂棰

開腐店者，夫婦雲雨，妻嫌其物渺小。夫潛往外，取研石膏擂棰，暗暗塞進。妻曰：「你在那裡吃了什麼來，此物頓然大了！天氣和暖，為何凍得他恁冰冷？」

○ 咎夫

一婦臨產，腹中痛甚，乃咎其夫曰：「都是你作怪，帶累我如此。」怨詈不止。夫呵之曰：「娘子，省得你埋怨，總是此物不好，莫若閹割了，絕此禍根！」遂持刀欲割。妻大呼曰：「活冤家！我痛得死去還魂，這刻才好些，你又來催命了。」

○ 取名

一婦臨產創甚，與夫誓曰：「以後不許近身，寧可一世無兒，再不幹那營生矣。」夫曰：「謹依尊命。」及生一女，夫妻相議命名，妻曰：「喚做招弟罷。」

○ 不怕死

一婦生育甚難，因咎丈夫曰：「皆你平素作孽，害我今日受苦。」夫甚不過意，遂相戒：「從今各自分床，不可再幹此事。」妻然之。彌月後，夜間忽聞啟戶聲。夫問：「是誰？」妻應曰：「那個不怕死的又來了。」

○ 寡欲

一貧家生子極多，艱於衣食。夫咎妻曰：「多男多累，誰教你多男？」妻曰：「寡慾多子，誰教你寡慾！」

○ 多男

一人連舉數子，醫士諛之曰：「寡欲多男子。兄少年老成，過於保養之故。何不乘此強壯，快活快活。」妻在屏後應曰：「先生說得極是。我也生育得不耐煩，覺得苦極了。」

○ 問兒

一人從外歸，私問兒曰：「母親曾往何處去來？」答曰：「間壁。」問：「做何事？」兒曰：「想是同外公吃蟹。」又問：「何以知之？」兒曰：「只聽見說：『拍開來，縮縮腳。』娘又叫道：『勿要慌，我個親爺。』」

○ 祈神

一人痿陽，具牲禮禱神。巫者祝曰：「世陽世陽，顧得卵硬如槍。」病者曰：「何敢望此？」妻從屏後呼曰：「費了大錢大陌，也得如此！」

○ 下半截

一人欲事過度，憊甚，夫婦相約：「下次雲雨，止放半截。」及行事，妻掬夫腰盡納之。夫責以前約，妻曰：「我原講過是下半截。」

○ 嘴不準

婦人見男子鼻大，戲之曰：「你鼻大物也大。」男子見婦人嘴小，亦戲曰：「你嘴小陰亦小。」兩人興動，遂為雲雨。不意男之物甚細，而女之陰甚大，婦曰：「原來你的鼻不準。」男曰：「原來你的嘴也不準。」

○ 訟姦

有婦訴官云：「往井間汲水，被人從後淫污。」官曰：「汝那時何不立起？」答曰：「若立起，恐脫了出來耳。」

○ 栗爆響

婦握夫兩卵，問是何物。夫曰：「栗子。」夫亦指妻牝戶，問是何物。妻曰：「火爐。既是你有栗子，何不放在爐內，煨他一煨？」夫曰：「可。」少頃，婦撒一屁，兒在傍叫曰：「爹爹，栗子熟矣，在爐內爆響了！」

○ 鐵箍

夫婦同飯，妻問曰：「韭蒜有何好處，汝喜吃他？」夫曰：「食之，此物如鐵棒一般的。」妻亦連食不已，夫曰：「汝吃何用？」妻曰：「我吃了像鐵箍一般的。」

○ 兩來船

一人遇兩來船，手托在窗檻外，夾傷一指。歸訴於妻，妻駭然囑曰：「今後遇兩來船，切記不可解小便。」

○ 醉飽行房

一人好于酒後漁色，或戒之曰：「醉飽莫行房，五臟皆反覆，此藥石語也，如何犯之？」其人曰：「不妨。行過之後，再行一次，依舊掉轉來，只當不曾反覆。」

○ 命運不好

一婦有淫行，每嫁一夫，輒有外遇，夫覺即被遣。三年之內，連更十夫。人問曰：「汝何故而偃蹇至此？」婦曰：「生來命運不好，嫁著的就要做烏龜。」

○ 鄰人看

一婦訴其夫曰：「鄰某常常看我。」夫曰：「睬他做甚？」婦曰：「我今日對你說，你不在意，下次被他看上了，卻不關我事。」

○ 絲瓜換韭

妻令夫買絲瓜，夫立門外候之，有賣韭者至，勸之使買。夫曰：「要買絲瓜耳。」賣者曰：「絲瓜痿陽，韭菜興陽，如何興陽的不買，倒去買痿陽的？」妻聞之，高聲喚曰：「絲瓜等不來，就買了韭菜罷。」

○ 後園種韭

有客方飯，偶談「絲瓜痿陽，不如韭菜興陽」。已而主人呼酒不至，以問兒，兒曰：「娘往園裡去了。」問：「何為？」答曰：「拔去絲瓜種韭菜。」

○ 腳淘

夫妻反目，分頭而睡。夜半，妻欲動而難以啟口，乃摸夫腳問曰：「這是甚物？」夫曰：「腳。」妻曰：「既是腳，可放在腳淘裡去。」

○ 怕冷

幼女見兩狗相牽，問母曰：「好好兩隻狗，為何聯攏在一處？」母曰：「想是怕冷。」女搖頭曰：「不是，不是。」母曰：「怎見得不是？」女曰：「前日大熱天氣，你和爹爹也是這樣，難道都是怕冷不成？」

○ 穩生男

問：「如何方穩生男？」給之者曰：「連二卵納入，無不成胎矣。」夜則如其言，納左則右出，納右則左復出。恚曰：「便生出兒子來，也是個強種！」

○ 齷齪

夫狎龍陽歸，妻輒作嘔吐狀，謂其滿身屎臭，不容近身。至夜同宿，夫故離開以試之。妻漸次捱近，久之，遂以牝戶靠陽，將有湊合之意。夫曰：「此物齷齪，近之何為？」妻曰：「正為齷齪，要把陰水洗他一洗。」

○ 漿硬

─人衣軟，令其妻漿硬些。妻用漿漿好，隨扯夫陽具，也漿一漿。夫駭問，答曰：「漿漿硬好用。」

○ 老鼠數錢

夫妻同臥，妻指陽物曰：「此何物？」答曰：「老鼠。」妻曰：「既是老鼠，何不放他進窠去。」遂交合有聲，兒在傍聞之，呼其母問曰：「阿媽，老鼠才進窠，如何便數起銅錢來？」

○ 鄰人問

婦謂夫曰：「腳盆內潮浴，還是腳盆好過，浴的好過？」夫曰：「消息子取耳，還是耳好過，消息好過？」語畢，雲雨。鄰人問曰：「消息落在腳盆裡，那個好過？」

○ 忌叫死

兩夫婦度歲，夫於除夕戒妻曰：「往日行房，每到快活處，必定叫死。明日是新年，大家忌說死字，但說我要活。」妻然之。及次日行房，妻樂極，仍叫如前。夫怪其忌犯，妻曰：「不妨。像這種死法，那怕一年死到頭！」

○ 再醮

有再醮者，初夜交合，進而不覺也。問夫：「進去否？」曰：「進去矣。」婦遂顰蹩曰：「如此，我有些疼。」

○ 扇尸

夫死，妻以扇將屍扇之不已。鄰人問曰：「天寒何必如此？」婦拭淚答曰：「拙夫臨終吩咐：『你若要嫁人，須待我肉冷。』」

○ 不不

兩婦對門而居，甲問乙曰：「生過幾胎了？」乙曰：「未曾破體。」甲曰：「難道你家大爺是不的麼？」乙搖頭曰：「不，不。」

○ 願殺

妻妾相爭，夫實愛妾，而故叱之曰：「不如殺了你，省得淘氣。」妾仰入房，夫持刀趕入。妻以為果殺，尾而視之，見二人方在雲雨。妻大怒曰：「若是這等殺法，倒不如先殺了我罷！」

○ 心在這裡

有置妾者，與妻行樂，妻曰：「你身在這裡，心自在那裡。」夫曰：「若然，待我身在那裡，心在這裡何如？」

○ 公直老人

妻妾爭風，夫又倦于房事，乃曰：「我若就那個，只說我偏愛。今夜待我仰臥在床，看你們造化，憑他此物向誰，就去與他幹事。」妻妾依言，各將陽物摸弄，一時興起，豎若桅杆。夫大笑曰：「你兩個扶持他起來，做了公直老人，不肯詢私，我也沒法。」

○ 他大我大

一家娶妾，年紀過長於妻。有賣婆見禮，問：「那位是大？」妾應云：「大是他大，大是我大。」

○ 罰真咒

一人欲往妾處，詐稱：「我要出恭，去去就來。」妻不許，夫即賭咒云：「若他往做狗。」妻將索繫其足放去。夫解索，轉縛狗腳上，竟往妾房。妻見去久不至，收索到床邊，起摸著狗背，乃大駭云：「這死烏龜，我還道是騙我，卻原來倒罰了真咒。」

○ 澆蠟師

人家有一妻一妾，前後半夜分認。上半夜至妻房，妻騰身跨上夫肚行事，夫問：「何為？」曰：「此倒澆蠟燭也。」其妾早在門外竊聞之矣。下半夜乃同妾睡，恣意歡娛，妾快甚，不覺失聲曰：「我死也！」妻亦在外潛聽之矣。次早量米造飯，妻曰：「今日當減一人飯米？」妾曰：「為何？」妻曰：「昨晚死了一個人。」妾亦微笑曰：「依我看來，今日還該添一人才是。」妻問何故，答曰：「聞得有個澆蠟燭的師父在此。」

○ 謝媳

一翁扒灰，事畢，揖其媳曰：「多謝娘子美情。」媳曰：「爹爹休得如此客氣，自己家裏，那裏謝得許多。」

○ 毛病

一翁偷媳，媳不從，而訴于姑。姑曰：「這個老烏龜，像了他的爺老子，都有這個毛病。」

○ 拿訪

一人作客在外，見鄉親問曰：「我家父在家好麼？」鄉親曰：「好是好，前日按院訪拿十二個扒灰老，尊翁躲在毛廁裏，幾乎嚇殺。」

○ 賣古董

一翁素賣古董為業，屢欲偷覷其媳，媳訴於婆。一日，嫗代媳臥，翁往摸之，嫗乃夾緊以自掩。翁認為媳，極口贊譽，以為遠出婆上。嫗罵曰：「臭老賊，一件舊東西也不識，賣甚古董！」

○ 換床

一翁欲偷媳，媳與姑說明，姑云：「今夜你躲過，我自有處。」乃往臥媳床，而滅火以待之。夜深翁果至，認為媳婦，雲雨極歡。既畢，嫗罵曰：「老殺才，今夜換得一張床，如何就這等高興！」

○ 雷擊

有客外者，見故鄉人至，問：「家鄉有甚新聞？」曰：「某日一個霹靂，打死十餘人，都是扒灰老。」其人驚問曰：「家父可無恙乎？」答曰：「令尊倒幸免，令祖卻在數內，一同歸天了。」

○ 偷弟媳

一官到任，眾里老參見。官下令曰：「凡偷媳婦者站過西邊，不偷者站在東邊。」內有一老人慌忙走到西首，忽又跑過東來。官問曰：「這是何說？」老人跪告曰：「未曾蒙老爺吩咐，不知偷弟媳婦的，該立在何處？」

○ 老娶

一老人欲娶，媽媽見他鬚髮盡白，不肯嫁他。老者賄囑媒人曰：「還他夜夜有事，如一夜落空，願責五下。」媽許之。過門初晚，勉幹一度，次夜就不能動彈。媽將老兒推倒，責過五板，老者伏地不起。媽問何故，老者陪笑曰：「求媽媽索性打上整百，往後一起好算帳。」

○ 使搭頭

翁與嫗行房，嫗恥其寬，以手向臀後捏緊。翁亦苦陽痿，以兩指襯貼，導之使進。嫗曰：「老兒，你緣何在那裡使搭頭？」翁曰：「老娘，強如你在背地打後手。」

○ 破開晒

翁、嫗相對曝日，嫗興發動，拉翁行房，翁以天寒不舉對。嫗曰：「請各解其物晒之，熱則舉矣。」翁曰：「然。」遂解褲向日。少頃嫗曰：「我的熱了，快來。」翁曰：「我的還未。」嫗曰：「一般晒法，為何冷熱不均？」翁曰：「你是破開晒的，我是囫圇晒的，如何趕得上？」

○ 忽舉

有痿陽者，一夜忽舉，心中甚喜，及扒上妻腹，仍痿如初。妻問：「何為？」答曰：「我想要裏床去睡，借你肚子上來過路。」

○ 許願

老翁素苦陽痿，偶見豬羊交感，不覺動興。夜歸與妻同臥，觸著日間所見，陽事突舉，急與妻行事。恐其半途痿棄，遂摩擬日間形狀，口念：「一個豬，一個羊。」妻曰：「老賊囚，來不得罷了，如何這般大願，直得就許出來。」

○ 上路來

一老翁勉力行房，陽痿不能進。舞弄既久，不覺鼻涕橫流，因嘆曰：「我說為何這等乾澀，原來打從上路出來了。」

○ 折不受

老年人娶妾，其物已痿，因急欲舉子，雲雨時囑其妾曰：「請受，請受。」妾曰：「你乾淨折子，教我受什麼！」

○ 米粒

老年人行房，勉力交媾。婦云：「再進得一米粒也好。」老兒大怒曰：「我若有意留了一米粒，做我的倒頭羹飯！」

○ 日進

老年娶妾，欲結其歡心，說某處有田地若干，房屋若干。妾曰：「這都不在我心上。從來說家財萬貫，不如肏進分文的好。」

○ 噴嚏

老夫婦正在交合，妻忽打一噴嚏，此物脫出，乃大怒吵鬧。次早，鄰婦問曰：「你老夫婦，為何昨夜不睦？」答曰：「不要說起，老賊近來一發改變得不好，嚏也打不得一個。」

○ 咬牙

有姑媳孀居，姑曰：「做寡婦，須要咬緊了牙根過日子。」未幾，姑與人私，媳以前言責之。姑張口示媳曰：「你看，也得我有牙齒方好咬。」

○ 藏年

一人娶一老妻，坐床時，見面多皺紋，因問曰：「汝有多少年紀？」婦曰：「四十五六。」夫曰：「婚書上寫三十八歲，依我看來還不止四十五六，可實對我說。」曰：「實五十四歲矣。」夫再三詰之，只以前言對。上床後更不過，心乃巧生一計，曰：「我要起來蓋鹽瓮，不然被老鼠吃去矣。」婦曰：「倒好笑，我活了六十八歲，並不聞老鼠會偷鹽吃。」

○ 謝金口

夫婦皆年老者，元旦行房，相約各說吉利語。妻執夫陽物曰：「願你自今日以後，愈老愈健。」夫隨摸妻陰戶曰：「多謝你的金口。」

○ 掙命

僧、尼二人廟中避雨，至晚同宿。僧摸尼牝戶問：「此事何物？」尼曰：「是口棺材。」尼摸僧陽具問：「此是何物？」僧曰：「是個死和尚。」尼曰：「既如此，我把棺材布施他裝了。」僧遂以陽物投入陰中，抽提躍跳。尼曰：「你說是個死和尚，如何會動？」僧笑曰：「他在裡頭掙命哩。」

○ 娶頭婚

一人謀娶婦，慮其物小，恐貽笑大方，必欲得一處子。或教之曰：「初夜但以卵示之，若不識者，真閨女矣。」其人依言，轉諭媒妁，如有破綻，當即發還。媒曰：「可。」及娶一婦，上床解物詢之，婦以卵對。乃大怒，知非處子也，遂遣之。再娶一婦，問如前，婦曰：「雞巴？」其人詫曰：「此物的表號都已曉得，一發不真。」又遣之。最後娶一年少者，仍試如前，答曰：「不知。」此人大喜，以為真處子無疑矣，因握其物指示曰：「此名為卵。」女搖頭曰：「不是。我也曾見過許多，不信世間有這般細卵。」

○ 詠物

兩夫婦稍通文墨，一生琴瑟調和。及至暮年，精力衰耗，不能暢舉，乃對物傷情，各詠一詞以誌感。妻先詠其牝戶曰：「紅焰焰，黑焰焰，嫩如出甑饅頭解條線。自從嫁過你家來，日也𩋢，夜也𩋢，如今就像破門扇，東一片，西一片。」夫亦詠麈柄曰：「光溜溜，赤溜溜，硬如檀木扁擔挑得豆。自從娶你進門來，朝也湊，暮也湊，如今好似葛布袖，扯便長，不扯皺。」


## 第七卷‧世諱部

○ 開路神

金剛遇開路神，羨之曰：「你我一般長大，我怎如你著好吃好。」開路神曰：「阿哥不知，我只圖得些口腹耳。若論穿著，全然不濟，剝去一層遮羞皮，渾身都是篾片了。」

○ 焦面鬼

一幫閑漢途遇人家出喪，前面焦面鬼王，以為大老官人也，禮拜甚恭。少頃，大雨如注，而鬼身上紙衣被雨濯去。閒漢曰：「白日見鬼，我只道是大老官，卻原來也是個篾片。」

○ 咽糠

一閑漢咽糠而出，忽遇大老官留家早飯，答曰：「適間用狗肉過飽，飯是吃不下了，有酒倒飲幾杯。」既飲忽吐，而糠出焉。主見，驚問曰：「你說吃了狗肉，為何吐此？」其人睨視良久，曰：「咦，我自吃的狗肉，想必狗曾吃糠來。」

○ 望煙囪

富兒才當飲啖，閑漢畢集。因問曰：「我這裡每到飯熟，列位便來，就一刻也不差，卻是何故？」諸閑漢曰：「遙望煙囪內煙出，即知做飯，熄則熟矣，如何得錯？」富兒曰：「我明日買個行灶來煮，且看你們望甚麼？」眾曰：「你煨了行灶，我等也不來了。」

○ 老白相

荒歲閑漢無處活口，值官府於玄妙觀施粥，閑漢私議曰：「我等平昔鮮衣美食，今往吃，必貽人笑。」俄延久之，無奈腹中餓甚，曰：「姑待眾飢民吃過，尾其後可也。」遠望人散而往，則粥已盡矣，乃以指拉食釜杓間餘粥。道士見而問之，答曰：「我等原是撈(老)白相耳。」

○ 借腦子

蘇州人極奉承大老官，平日常謂主人曰：「要小子替死，亦所甘心。」一日主病，醫曰：「病入膏肓，非藥石所能治療，必得生人腦髓配藥，方可救得。」遍索無有，忽省悟曰：「某人平日常自謂肯替死，豈吝惜一腦乎？」即呼之至，告以故。乃大驚曰：「阿呀，使勿得，吾裡蘇州人，從來無腦子個。」

○ 呵脬

一幫閑，見大老官生得面方耳圓，遂贊不置口。其人曰：「你又在此呵卵脬了？」

○ 曲蟮

幫閑者自誇技能曰：「我件件俱精，天下無比。」一人曰：「只有一物最像。」問：「是何物？」答曰：「曲蟮。」問：「何以像他？」曰：「殺之無血，剮之無肉，要長就長，要短就短，又會唱曲，又會呵脬。」

○ 件件熟

幫閑人除夜與妻同飯，忽然笑曰：「我想一生止受用得一個『熟』字。你看大老官，那個不熟？私窠小娘，那個不熟？遊船上，那個不熟？戲子歌童，那個不熟？蕭管唱曲的朋友，那個不熟？」話未畢，妻忽大慟。其人問故，曰：「天殺的！你既件件皆熱，如何我這件過年布衫，偏不替我贖。」

○ 活千年

一門客謂貴人曰：「昨夜夢公活了一千年。」貴人曰：「夢生得死，莫非不祥麼。」其人遽轉口曰：「啐！我說差了，正是夢公死了一千年。」

○ 屁香

有奉貴人者，貴人偶撒一屁，即曰：「那裡伽楠香？」貴人慚曰：「我聞屁乃穀氣，以臭為正。今反香，恐非吉兆。」其人即以手招氣嗅之曰：「如今有點臭了。」

○ 撞席

老鼠與獺結交。鼠先請獺，獺答席，邀鼠過河，暫往覓食。忽一貓見之欲捕，鼠慌曰：「請我的倒不見，吃我的到來了。」

○ 泥高壁

燕子銜泥做窠，搬取蚯蚓上面土。蚓憤極曰：「你要泥高頂壁，為何把我來悔氣？」燕子云：「我專怪你呵人家卵脬。」

○ 嫖院吏

一吏假扮舉人，往院嫖妓。妓以言戲之曰：「我今夜身上來，不得奉陪。」吏曰：「申上來我就駁回去。」妓曰：「不是這等說，行房齷齪。」吏曰：「刑房齷齪，我兵房是乾乾淨淨的。」曰：「是月經。」吏曰：「我從幼習的是詳文、招稿，不管你甚麼《易經》、《詩經》。」妓曰：「相公差矣，是流經。」吏曰：「劉洪他是都吏，你拿來嚇我，難道就怕了不成？」

○ 換班

一皂隸妻性多淫，夫晝夜防範。一日該班，將妻陰戶左傍畫一皂看守，並為記認。妻復與人幹事，擦去前皂，姦夫倉卒仍畫一皂形于右邊而去。及夫落班歸家，驗之已非原筆，因怒曰：「我前記在左邊的，緣何移在右邊了？」妻曰：「虧你做衙門多年，難道不要輪流換班的麼？」

○ 爭坐

鼻與眉爭坐位，鼻曰：「一切香臭，皆我先知，我之功大矣。汝屬無用之物，何功之有，輒敢位居我上？」眉曰：「是則然矣，假如鼻頭坐上位，世上有此理否？」

○ 軟硬

屪子與鼻子爭論，屪子云：「我能生男育女，有功人世，你有何德能，輒敢居我上位？」鼻曰：「我居五岳之中，能知氣味，汝何敢輕覷我？」二物爭之不決，告訴於口。口曰：「我勸你們和了罷。」鼻倔強不肯。口怒曰：「屪子還有軟的時節，你做鼻頭，倒是這等硬掙。」

○ 婢子

有婢生子，既長，或問其號。子謙遜久之，乃曰：「賤號小梅。」問：「尊公原號何梅？」答曰：「非也，乃家母名臘梅耳。」

○ 尿壺罵

一僕人之使，俗言鼻裡。鼻也，出傾夜壺。歸告主人曰：「阿爹，方才尿鱉罵我，又罵阿爹。」主人曰：「胡說！尿鱉如何會罵人？」小使曰：「起初罵了我鼻，後連聲罵曰：『鼻鼻鼻，鼻鼻鼻。』豈不把阿爹都罵在裡頭了？」

○ 對戲

戲子出門，囑其妻曰：「同伴來，可拿出戲鼓，教他對對戲眼。」妻誤聽，以為脫出屁股，教他對屁眼。同伴至，乃以後庭與之。伴問云：「你家主公比我做法如何？」婦云：「好是好，只是急撮戲文，板還要上緊些。」

○ 屁股痛

麻蒼蠅與青蒼蠅結為兄弟，青蠅引麻蠅到一酒席上。麻蠅恣意飲啖，被小廝拿住，將竹簽插入屁股，遞燈草與他使棍。半日才得脫身，遇著青蠅泣訴曰：「承你摯帶，吃倒盡有，只是屁股痛得緊。」

○ 龍陽娶

一龍陽新娶，才上床，即攀婦臀欲幹。婦曰：「差了。」答曰：「我從小學來的，如何得差？」婦曰：「我從小學來，卻不是這等的，如何不差？」

○ 撒精

一人患㾀病，醫曰：「必須用少男之精，配藥服之，方可還原。」乃令人持器往覓。途遇一美童，告以故。童令以器置地，遂解褲，向臀後撒之。求者曰：「精出在前，為何取之以後？」童曰：「你不知，出處不如聚處。」

○ 臀湊

一龍陽新婚之夜，以臀湊其妻。妻摸之，訝曰：「你如何沒有的？」龍陽亦摸其妻，訝曰：「你如何也沒有的？」

○ 襲職

龍陽生子，人謂之曰：「汝已為人父矣，難道還做這等事？」龍陽指其子曰：「深欲告致，只恨襲職的還小，再過十餘年，使當急流勇退矣。」

○ 兌車

兩童以後庭相易，俗云兌車是也。一童甚黠，先戲其臀，甫完事，即賴之而走。被弄者趕至其家，且哭且叫曰：「要還我，要還我！」其母不知何事，出勸曰：「學生不要哭，他賴了你甚麼，待我替他還你罷。」

○ 擠進

一少年落夜船，有人挨至身邊，將陽物插入臀窟內。少年駭問：「為何？」答云：「人多，擠了進去。」又問：「為何只管動？」答曰：「這卻是我不是，在此擦癢哩。」

○ 夫夫

有與小官契厚者，及長，為之娶妻。講過通家不避。一日，闖入房中，適親家母在，問女曰：「何親？」女答曰：「夫夫。」

○ 倒做龜

龍陽畢姻後，日就外宿。妻走母家，訴曰：「我不願隨他了。」母驚問故，答曰：「我是好人家兒女，為甚麼倒去與他做烏龜。」

○ 老了叫

有龍陽年紀過大者，偶撒一屁，狎客為之叩齒。眾問其故，答曰：「你們不聽見老了叫麼？」

○ 壽板

有好男風者，夜深投宿飯店，適與一無鬚老翁同宿。暗中以為少童也，調之。此翁素有臀風，欣然樂就。極歡之際，因許之以製衣打簪，俱云不願。問所欲何物，答曰：「願得一副好壽板。」

○ 小娘

牝狗與牛交而生男，及長，人問其爺娘何在，指牛曰：「此爺也。」指狗曰：「此娘也。」其人訝曰：「這等一個大老官，如何配恁個小娘？」

○ 好睡納鞋

妓好睡，每至日高不醒。有闖寡門者，竊一酒壺而去。他日客至，又復鼾睡如初，客去方醒。檢點衣物，失去繡鞋一隻，及下床，忽于陰中墜出。蓋客笑其善睡，戲將此鞋納之而去也。鴇兒急曰：「仔細再尋一尋，前日不見的酒壺，只怕也還在裡面。」

○ 羨妓陰物

嫖客自妓館歸，妻問曰：「這些娼婦，經過千萬人，此物定寬，有甚好處，而朝夕戀他？」夫曰：「不知甚麼緣故，但是名妓，越接得客多，此物越好。」妻曰：「原來如此，這也何難，為甚不早說？」

○ 豁拳

嫖客與妓密甚，相約同死。既設酖酒二甌，妓讓客先飲。客飲畢，因促妓，妓伸拳曰：「我的量窄，與你豁了這杯罷。」

○ 嫌口闊

一少年嫖妓，嫌妓口闊，因述俗語云：「口闊屄兒大。」妓即撮口罵曰：「小猢猻。」

○ 夢裡夢

妓與客久別復會，各道相思。妓云：「我無夜不夢見你同食，同眠，同遊戲，乃是積想所致。」客曰：「我亦夢之。」妓問曰：「夢怎的？」曰：「我夢見你，不夢見我。」

○ 年倒縮

一商人嫖妓，問其青春幾何。妓曰：「十八。」越數年，商人生意折本，仍過其家。妓忘之。問其年，則曰：「十七。」又過數年，入其家問之，則曰：「十六。」商人忽涕泣不止，妓問何故，曰：「你的年紀，倒與我的本錢一般，漸漸的少了。想到此處，能不令人傷心。」

○ 子嫖父幫

有子好嫖而餓其父者，父謂之曰：「與其用他人閑聞，何不帶挈我入席，我既得食，汝亦省錢，豈不兩便？但不可說破耳。」子從之。父在妓家，諸事極善幫襯體貼。妓問曰：「何處得此幫客，大異常人。」子曰：「不好說得。他家媳婦與我有些私情，是我養活也，所以這般體貼。」明日，妓述此語於翁，翁曰：「雖則如此，他家母親也與我有些勾搭，只當兒子一般，不得不體貼他。」

○ 父多一次

子好遊妓館，父責之曰：「不成器的畜生，我到娼家，十次倒有九次見你。」子曰：「這等說來，你還多我一次，反來罵我？」

○ 醉敲門

光棍醉敲妓門，妓知其乏鈔，閉而不納，辭以有客，實無客也。光棍破門而進，妓滅燈仰臥于床。光棍摸著其足，與男人無異，乃笑曰：「他不拒我，果然是有客。」

○ 纏住

一螃蟹與田雞結為兄弟，各要賭跳過澗，先過者居長。田雞溜便早跳過來。螃蟹方行，忽被一女子撞見，用草捆住。田雞見他不來，回轉喚云：「緣何還不過來？」蟹曰：「不然幾時來了，只因被這歪刺骨纏住在此，所以耽遲來不得。」

○ 龜渡

有一士欲過河，苦無渡船。忽見有一大龜，士曰：「烏龜哥，煩你渡我過去，我吟詩謝你。」龜曰：「先吟後渡。」士曰：「莫被你哄，先吟兩句，渡後再吟兩句，何如？」龜曰：「使得。」士吟曰：「身穿九宮八卦，四遊龍王也怕。」龜喜甚，即渡士過河。士續曰：「我是衣冠中人，不與烏龜答話。」

○ 骨血

妓接一西客，臨去，欲煖其心，偽云：「有三個月身孕，是你的骨血，須來一看。」客信之，如期果至。妓計困，乃以小白犬一隻置兒籃內，蒙被而誑客曰：「兒生矣，熟睡不可攪動他。」客啟視狗身，乃大喜，撫犬曰：「果是咱親骨血，在娘胎裡就穿上羊皮襖子了。」

○ 妻當稍

一人好賭，日夜不歸。已破家，止剩一妻，乃以出稍。不幾擲，復輸去。因請再饒一擲，贏家曰：「講絕了稍做妻，如何又饒？」答曰：「其中有一緣故，房下還是室女，作少了價錢，饒一擲不為過。」贏家曰：「那有此理？」曰：「你若不信，只看我自做親以來，何曾有一夜在家裡？」

○ 取頭

好賭者，家私輸盡，不能過活，取繩上吊。忽見一鬼在梁上云：「快拿頭來。」此人曰：「也虧你開得這口，我輸到這般地位，還來問我要頭！」

○ 捉頭

按君訪察，匡章、陳仲子及齊人，俱被捉。匡自信孝子，陳清客，俱不請託。惟齊人有一妻一妾，饋送顯者求解。顯者為見按君，按君述三人罪狀，都是敗壞風俗的頭目，所以訪之。顯者曰：「匡章出妻屏子，仲子離母避兄，老公祖捉得極當。那齊人是叫化子的頭，也捉他做甚麼？」

○ 白日鬼

法師上壇，焰口施食。天將明矣，正要安寢，又見一班披枷帶鎖、折手斷腳的餓鬼索食。師問：「陽世作何生理，受此果報？」眾雲：「皆是拐騙子，做中保、鑲局害人的。」又問：「夜間為何不來同領法食？」答曰：「我們一班，都是白日鬼。」

○ 公子頭

一人生平慣做分頭，扣剋人家銀錢。死後閻王痛恨，發在黑暗地獄內受罪。進獄時即云：「列位在此，不見天日，何不出一公分，開個天窗？」

○ 穿窬

一士人夜讀，見偷兒穴牆有聲，時爐內滾湯正沸，提湯潛伺穴口。及牆既穿，偷兒先以腳進，士遂擒住其兩腿，徐以滾湯淋之。賊哀告求釋，士從容謂曰：「多也不敢奉承，只盡此一壺罷。」

○ 新雷公

雷公欲誅忤逆子，子執其手曰：「且慢擊。我且問你還是新雷公，還是舊雷公？」雷公曰：「何謂？」其人曰：「若是新雷公，我竟該打死。若是舊雷公，我父忤逆我祖，你一向在那裡去了？」

○ 叫城門

一人最好唱曲。探親回遲，城門已閉，因叫：「開門！」管門者曰：「你唱一曲我聽，便放你進來。」此人曰：「唱便唱，只是我唱，你要答應。」管門曰：「依你。」其人先說白云：「叫周倉！」城上應曰：「嗄。」「關爺爺在城外了，還不快迎！」復應曰：「嗄。」其人曰：「你既曉得關出你爺在城外，就該開門，如何還敢要我唱曲？」

○ 老鰥

蘇州老鰥，人問：「有了令郎麼？」答云：「提起小兒，其實心酸。前面妻祖與妻父定親，說得來垂成了，被一個天殺的用計矗退了，致使妻父不曾娶得妻母，妻母不曾養得賤內，至今小兒沓然。」

○ 抵償

老虎欲吃猢猻，猻誑曰：「我身小，不足以供大嚼。前山有一巨獸，堪可飽餐，當引導前去。」同至山前，一角鹿見之，疑欲啖己，乃大喝云：「你這小猢猻，許我拿十二張虎皮送我，今只拿一張來，還有十一張呢？」虎驚遁，罵曰：「不信這小猢猻如此可惡，倒要拐我抵銷舊帳！」

○ 不利語

一翁無子，三婿同居，新造廳房一所。其長婿飲歸，敲門不應，大罵：「牢門為何關得恁早！」翁怒，呼第二婿訴曰：「我此屋費過千金，不是容易掙的，出此不利之語，甚覺可惡。」次婿曰：「此房若賣也，只好值五百金罷了。」翁愈怒，又呼第三婿述之。三婿云：「就是五百金，勸阿伯賣了也罷，若然一場天火。連屁也不值。」

○ 吹叭喇

樂人夜歸，路見偷兒挖一壁洞，戲將叭喇插入吹起。內驚覺追趕，遇賊問云：「你曾見吹叭喇的麼？」

○ 戒狗肉

乞兒戒吃狗肉，眾丐勸曰：「不必。」曰：「我不食之久矣。」眾曰：「你便戒他，他卻不戒你。」

○ 病爛腿

一乞兒病腿爛，仰臥市中，狗見之欲餂。乞兒曰：「畜生，少不得是你口裡食，何須這般性急？」

○ 吃荇葉

清客貧甚，晨起無米，煮荇葉食之而出。少頃，赴富兒席，飲空心酒過多，遂大噦，而荇葉出焉。恐人嘲笑，乃指而言曰：「好古怪，早上吃白滾湯時，用不多幾個蓮心，如何一會子小荷葉出得恁快？」

○ 書手

一人嫖院，飲酒過深，上床即鼾睡不醒，妓恐次日難索嫖錢，因而撫弄其陽。客既醒，問曰：「汝是何人？」妓曰：「李雲卿的粗手。」其人曰：「理刑廳的書手，為何在此弄我的卵？」

○ 滑吏

有快手，妻頗美。鄰吏每欲調之不得，乃壁間鑿一孔，俟其夫出，將陽物穿過而誘之。偶為快手瞧見，一把捏住不放。吏贊曰：「好快手。」吏以唾塗陽具，盡力一拔，遂縮回。快手亦贊曰：「好滑吏。」

○ 做牌

有叩吏門者，妻曰：「出去了。你可是要做牌的麼？留大些一個東道在我房裡，任憑你要擱就擱，要捺就捺，要牒就牒，要銷就銷，要抽就抽，無有個做不來的。」

○ 作僕

有投靠作僕者，自言：「一生不會橫撐船，不肯縮退走，見飯就住的。」主人喜而納之。一日，使捻河泥，辭曰：「說過不會橫撐船。」又使其插秧，曰：「說過不會縮退走。」主人憤甚，伺其飯，輒連進不止，乃以「見飯就住」語責之。其人張口向主人曰：「請看喉嚨內曾見飯否？」

○ 戲改杜詩

有老妓年逾耳順，猶強施膏沐，以媚少年。恐露白髮，偽作良家妝束，以冠覆之。俗眼不辨，竟有為其所惑者。有名士於席間談及，戲改杜詩一首，以嘲之云：「老去韆鞦強不寬，興來今夜盡君歡。羞將短髮還桃鬢，笑學良家也帶冠。陰水似從千澗落，金蓮高聳兩峰寒。明年此際知誰在，醉抱雞巴仔細看。」一時絕倒。


## 第八卷‧僧道部

○ 追度牒

一鄉官遊寺，問和尚：「吃葷否？」曰：「不甚吃，但逢飲酒時，略用些。」曰：「然則汝又飲酒乎？」曰：「不甚吃，但逢家岳妻舅來，略陪些。」鄉官怒曰：「汝又有妻，全不像出家人的戒行，明日當對縣官說，追你度牒。」僧曰：「不勞費心，三年前賊情事發，早已追去了。」

○ 掠緣簿

和尚做功德回，遇虎，懼甚，以鐃鈸一片擊之。復至，再投一片，亦如之。乃以經卷掠去，虎急走歸穴。穴中母虎問故，答曰：「適遇一和尚無禮，只擾得他兩片薄脆，就掠一本緣簿過來，不得不跑。

○ 鬼王撒尿

大族出喪，路逢大雨，女眷人等，避于路傍檐下。和尚沒處存身，暫躲開路神腹內。少頃，一僧從神腰裡伸頭探望，看雨住否。諸女眷驚曰：「我們回避，開路神要撒尿哩。」

○ 發往酆都

有素不信佛事者，死後坐罪甚重。乃傾其冥資，延請僧鬼作功果，遍覓不得。問人曰：「此間固無僧乎？」曰：「來是來得多，都發往酆都了。」

○ 開葷

師父夜謂沙彌曰：「今宵可幹一素了。」沙彌曰：「何為素了？」僧曰：「不用唾者是也。」已而沙彌痛甚，叫曰：「師父，熬不得，快些開了葷罷。」

○ 鴉噪

一士借僧房讀書，忽聞鴉噪，連連叩齒。徒問：「相公為何？」答曰：「鴉噪。」徒曰：「我們丫燥，不是這等解法，是拓嚵吐的。」

○ 懺悔

孝子懺悔亡父，僧誦普庵咒，至「南無佛佗耶」句，孝子喜曰：「正愁我爺難過奈何橋，多承佗過了。」乃出金勞之。僧曰：「若肯從重布施，連你娘等我也佗了過去吧」。

○ 追荐

一僧追荐亡人，需銀三錢，包送西方。有婦超度其夫者，送以低銀。僧遂念往東方。婦不悅，以低銀對，即算補之，改念西方。婦哭曰：「我的天，只為幾分銀子，累你跑到東又跑到西，好不苦呀。」

○ 屁脬

一僧患大氣脬，請醫治之。醫曰：「此症他人患之便可醫，惟你出家人最難治。」問何以故，答曰：「這個大脬內，都是徒弟們的屁在裡面。」

○ 陽硬

或問和尚曰：「汝輩出家人，修煉參禪，夜間獨宿，此物還硬否？」和尚曰：「幸喜一月止硬三次。」曰：「若如此大好？」和尚曰：「只是一件不妙，一硬就是十日。」

○ 哭響屁

一人以幼子命犯孤宿，乃送出家，僧設酒款待。子偶撒一屁甚響，父不覺大慟。僧曰：「撒屁乃是常事，何以發悲？」父曰：「想我小兒此後要撒這個響屁，再不能夠了。」

○ 聞香袋

一僧每進房，輒閉門口呼「親肉心肝」不置。眾徒俟其出，啟鑰瞷之，無他物，帷席下一香囊耳。眾疑此有來歷，乃去香，實以雞糞。僧既歸，仍閉門取香囊，且嗅且喚曰：「親肉心肝呀，你怎麼這等，莫非撒了一屁麼？」

○ 遊方

頭虱為足虱邀飲，值其人行房事，致被阻，觀望久之方到。問：「何來遲？」曰：「不要說起。行至黑松林，遇一和尚甚奇，初時軟弱郎當，有似怯病和尚；已而昂藏堅挺，竟似少林和尚；及其出入不休，好像當家和尚；忽然嘔吐垂首，又像中酒和尚。」下虱曰：「究竟是甚和尚？」曰：「臨了背著袱包就走，還是個遊方和尚。」

○ 樁糞

有買糞於寺者，道人索倍價。鄉人訝之，道人曰：「此糞與他處不同，盡是師父們樁實落的，泡開來一擔便有兩擔。」

○ 僧贊僧

一秀才小便，和尚見之，大贊曰：「相公必然高中，生問：「何以知之？」僧曰：「適見龜頭有痣。相書曰：『龜頭有痣終鬚髮。』故以知之。」生曰：「你將來山門大興，妙不可言。」僧問：「何以見得？」答曰：「若要佛法興，除非僧贊僧。」

○ 上下光

師號光明，徒號明光。客問：「賢師徒法號，如何分別？」徒答曰：「上頭光是家師，下頭光即是小僧。」

○ 賣字

一婦遊虎丘，手持素扇。山上有賣字者，每字索錢一文，婦止帶有十八文求寫。賣字者題曰：「美貌一佳人，胭脂點嘴唇。好像觀音樣，少淨瓶。」子持扇，為館師見之，問：「此扇何來？」子述以故。師曰：「被他取笑了。」因取十七文，看他如何寫法。賣者即書云：「聰明一秀才，文章滾出來。一日宗師到，直呆。」生取扇含怒下山，途遇一僧，詢知其故。僧曰：「待小僧去難他。」遂攜十六文以往，寫者題曰：「伶俐一和尚，好像如來樣。睡到五更頭，硬(音上)。」僧曰：「尾韻不雅，補錢四文，求你換過。」賣字曰：「既寫，如何抹去？不若與你添上罷。」援筆寫曰：「硬到大天亮。」

○ 見和尚

有三人同行，途遇穿一破褲者。一友曰：「這好像獵戶張豝。」一人曰：「不然，還似漁翁撒網。」又一人曰：「都不確，依我看來，好像一座多年破廟。」問：「為何？」答曰：「前也看見和尚，後也看見和尚。」

○ 沒骨頭

秀才、道士、和尚三人，同船過渡。舟人解纜稍遲，眾怒罵曰：「狗骨頭，如何這等怠慢！」舟人忍氣渡眾下船，撐到河中，停篙問曰：「你們適纔罵我狗骨頭，汝秀才是甚骨頭，講得有理，饒汝性命，不然推下水去！」士曰：「我讀書人攀龍附風，自然是龍骨頭。」次問道士，乃曰：「我們出家人，仙風道骨，自然是神仙骨頭。」和尚無可說得，乃慌哀告曰：「乞求饒恕，我這禿子，從來是沒骨頭的。」

○ 和尚下爬

有浸苧麻于河埠者，被人竊去。適一婦人蹲倒滌衣，陰毛甚長，浸入河內，濯畢，帶水而歸。失苧者跟視水跡，疑是此婦偷去，罵詈不止。婦分辨不脫，怒將陰毛剪下，以火焚之。值鄰家方在尋雞聲喚，忽聞隔壁毛臭，亦冤是他盜吃了。兩邊喊罵，受屈愈深。婦思多因此物遺禍，將刀連陰戶挖出，拋在街心。值兩公差拘提人犯回來，踹著此物，仔細端詳，駭曰：「又是一樁人命了。怎麼和尚的下爬，被人割落在這裡。」

○ 杜徐

一僧赴宴而歸，人問：「坐第幾席？」答曰：「首席是姓杜的，次席是姓徐的，杜徐之下，就是貧僧了。」

○ 大家伙

一僧欲宿妓，苦無嫖錢，乃竊米一升而往。妓用大升量折，止存五合，嫌少不納。僧復往竊升米與之，方許行事。僧憤恨，乃以頭頂妓陰戶。妓曰：「差了。」僧曰：「你把大家伙處我，我亦把大家伙弄你。」

○ 小僧頭

一僧宿娼，娼遽扳其頭以就陰。僧曰：「非也，此小僧頭耳。」娼意其嫌小，應曰：「盡夠了。」

○ 倒掛

一士問僧云：「你看我腹中是甚麼？」僧曰：「相公自然滿腹文章在內。」士曰：「非也。」曰：「然則是五臟六腑乎？」士曰：「亦非也。」僧問何物，曰：「一肚皮和尚。若不信，現有一光頭，掛出在裡面。」

○ 天報

老僧往後園出恭，誤被筍尖搠入臀眼，乃喚疼不止。小沙彌見之，合掌云：「阿彌陀佛，天報。」

○ 祭器

僧臨終，囑其徒曰：「享祀不須他物，只將你窟臀供座上足矣。」徒如命。方在祭獻，聽見有人叩門，忙應曰：「待我收拾了祭器就來。」

○ 僧浴

僧見道家洗浴，先請師太，次師公，後師父，挨次而行，毫不紊亂。因感慨自嘆曰：「獨我僧家全無規矩，老和尚不曾下去，小和尚先脫得精光了。」

○ 頭眼

一僧與人對奕，因奪角不能成眼，躁甚頭癢。乃手摩頭頂而沉吟曰：「這個所在，有得一個眼便好。」

○ 問禿

一秀才問僧人曰：「禿字如何寫？」僧曰：「不過秀才的尾巴彎過來就是了。」

○ 九思

一秀士每日往寺中聽講法，師問曰：「請教何謂『君子有九思』？」士答曰：「都在人身上：頭是三法司，耳是按察司，目是驗封司，鼻是通政司，口是縈膳司，肚是尚寶司，手是提舉司，足是行人司。」僧問：「還有一司？」生以手指陽物曰：「在這裡。」僧問：「何司？」答曰：「僧綱司。」

○ 當真取笑

和尚途行，一小廝叫曰：「和尚和尚，光頭浪蕩。」僧怒云：「一個筋頭，翻在你娘肚上。」婦怒曰：「我家小廝，不過作耍，為何出此粗言？」僧曰：「娘娘，難道小僧當真，何須着急？」

○ 宿娼

一僧嫖院，以手摸妓前後，忽大叫曰：「奇哉，奇哉！前面的竟像尼姑，後面的宛似徒弟。」

○ 僧道爭兒

有僧道共偷一孀婦，有孕。及生子，僧道各爭是他骨血，久之不決。子長，人問之，答曰：「我是和尚生的。」道士怒曰：「怎見得？」子曰：「我在娘胎裡，只見和尚鑽進鑽出，並不曾見你道士。」

○ 道士狗養

豬欄內忽產下一狗，事屬甚奇。鄰里環聚議曰：「道是(士)狗養的，又是豬的種，道是曰豬養的，又是狗的種。」

○ 屄殼

一道士與婦人私，正行事，忽聞其夫叩門，道士慌甚，乃棄頭上冠子在床而去。夫既登床，摸著道冠問曰：「此是何物？」婦急應曰：「此是我褪下的屄殼。」

○ 入觀

有無妻者，每放手銃，則以瓦罐貯精。久之精滿，攜出傾潑，乃對罐哭曰：「我的兒呀，只為你沒娘，所以送你在罐裡。」

○ 跳牆

一和尚偷婦人，為女夫追逐，既跳牆，復倒墜。見地下有光頭痕，遂捏拳印指痕在上，如冠子樣，曰：「不怕道士不來承認。」

○ 驅蚊

一道士自誇法術高強，撇得好驅蚊符。或請得以貼室中，至夜蚊蟲愈多。往咎道士，道士曰：「吾試往觀之。」見所貼符曰：「原來用得不如法耳。」問：「如何用法？」曰：「每夜趕好蚊蟲，須貼在帳子裡面。」

○ 謝符

一道士過王府基，為鬼所迷，賴行人救之，扶以歸。道士曰：「感君相救，無物可酬，有避邪符一道，聊以奉謝。」

○ 祈雨

官命道士祈雨，久而不下，怪其身體不潔，褻瀆神明，以致如此。乃盡拘小道，禁之獄中，令其無可掏摸。越數日，獄卒稟曰：「老道士祈雨，小道士求晴，如何得有雨下？」官問何故，獄卒曰：「他在獄念道：『但願一世不下雨，省得我們夜夜去熬疼。』」

○ 養漢尼

有尼姑同一妓者，死見閻工。王問妓曰：「汝前世作何生理？」妓曰：「養漢接客。」王判云：「養漢接人，方便孤身，發還陽世，早去超生。」問尼姑：「你是何人？」答曰：「吃素念佛。」王亦判云：「吃素念經，佛口蛇心，一百竹片，打斷脊筋。」尼哀告曰：「不瞞大王說，小婦人名雖是個尼姑，其實背地裡養漢，做私窠子的。」

○ 七字課

一學生聰穎，對答如流。師出兩字課曰：「月明。」徒即對曰：「日出。」又云：「和尚。」答曰：「尼姑。」師曰：「青山。」徒曰：「白水。」又出一字曰：「去。」徒即應聲曰：「來。」師又合串總念云：「月明和尚青山去。」徒亦答念對云：「日出尼姑白水來。」

○ 幾世修

一尼到一施主人家化緣，暑天見主人睡在醉翁椅上，露出陽物甚偉。進對主家婆曰：「娘娘，你幾世上修來的，如此享用？」主婆曰：「阿彌陀佛，說這樣話。」尼曰：「這還說不修哩。」



## 第九卷‧貪吝部

○ 開當

有慕開典鋪者，謀之人曰：「需本幾何？」曰：「大典萬金，小者亦須千計。」其人大駭而去。更請一人問之，曰：「百金開一錢當亦可。」又辭去。最後一人曰：「開典如何要本錢，只須店櫃一張，當票數紙足矣。」此人乃欣然。擇期開典，至日，有持物來當者，驗收訖，填空票計之。當者索銀，答曰：「省得稱來稱去，費壞許多手腳，待你取贖時，只將利銀來交便了。」

○ 請神

一吝者，家有禱事，命道士請神，乃通城請兩京神道。主人曰：「如何請這遠的？」道士答曰：「近處都曉得你的情性，說請他，他也不信。」

○ 好放債

一人好放債，家已貧矣，止餘斗粟，仍謀煮粥放之。人問「如何起利？」答曰：「討飯。」

○ 大東道

好善者曰：「聞當日佛好慈悲，曾割肉喂鷹，投崖喂虎。我欲效之，但鷹在天上，虎在山中，身上有肉，不能使啖，夏天蚊子甚多，不如捨身齋了蚊罷。」乃不掛帳，以血飼蚊。佛欲試其虔誠，變一虎啖之。其人大叫曰：「小意思吃些則可，若認真這樣大東道，如何當得起！」

○ 打半死

一人性最貪，富者語之曰：「我白送你一千銀子，你與我打死了罷。」其人沉吟良久，曰：「只打半死，與我五百兩何如？」

○ 命窮

鄉下親家新製佳釀，城裏親家慕而訪之，冀其留飲。適親家他往，親母命子款待，權為荒榻留宿。其親母臥房止隔一壁，親家因未得好酒到口，方在懊悶。值親母桶上撤尿，恐聲響不雅，努力將臀夾緊，徐徐滴瀝而下。親家聽見，私自喜曰：「原來才在裡面濾酒哩，想明早得嘗其味矣。」親母聞言，不覺失笑，下邊鬆動，尿聲急大。親家拍掌嘆息曰：「真是命窮，可惜濾酒榨袋，又撐破了。」

○ 兄弟種田

有兄弟合種田者，禾既熟。議分。兄謂弟曰：「我取上截，你取下截。」弟訝其不平，兄曰：「不難，待明年你取上，我取下可也。」至次年，弟催兄下穀種，兄曰：「我今年意欲種芋頭哩。」

○ 合伙做酒

甲乙謀合本做酒，甲謂乙曰：「汝出米，我出水。」乙曰：「米若我的，如何算帳？」甲曰：「我決不虧心。到酒熟時，只逼還我這些水罷了，其餘多是你的。」

○ 翻臉

窮人暑月無帳，復惜蚊煙費，忍熱擁被而臥，蚊囋其面。鄰家有一鬼臉，借而帶之。蚊口不能入，謂曰：「汝不過省得一文錢耳，如何便翻了臉？」

○ 畫像

一人要寫行樂圖，連紙筆顏料，共送銀二分。畫者乃用水墨于荊川紙上，畫出一背像。其人怒曰：「寫真全在容顏，如何寫背？」畫者曰：「我勸你莫把面孔見人罷。」

○ 許日子

一人性極吝嗇，從無請客之事。家僮偶持碗一籃，往河邊洗滌，或問曰：「你家今日莫非宴客耶？」僮曰：「要我家主人請客，除非那世裡去！」主人知而罵曰：「誰要你輕易許下他日子！」

○ 醵金

有人遇喜事，一友封分金一星往賀，乃密書對內云：「現五分，賒五分。」己而此友亦有賀分，其人仍以一星之敬答之。乃以空封往，內書云：「退五分，賒五分。」

○ 攜燈

有夜飲者，僕攜燈往候，主曰：「少時天便明，何用燈為？」僕乃歸。至天明，僕復往接，主責曰：「汝大不曉事，今日反不帶燈來，少頃就是黃昏，叫我如何回去？」

○ 不留客

客遠來久坐，主家雞鴨滿庭，乃辭以家中乏物，不敢留飯。客即借刀，欲殺己所乘馬治餐。主曰：「公如何回去？」客曰：「憑公於雞鴨中，告借一隻，我騎去便了。」

○ 不留飯

一客坐至晌午，主絕無留飯之意。適聞雞聲，客謂主曰：「晝雞啼矣。」主曰：「此客雞不準。」客曰：「我肚飢是準的。」

○ 射虎

一人為虎銜去，其子執弓逐之，引滿欲射。父從虎口遙謂其子曰：「我兒須是兜腳射來，不要傷壞了虎皮，沒人肯出價錢。」

○ 吃人

一人遠出回家，對妻云：「我到燕子磯，蚊蟲大如雞。後過三山硤，蚊蟲大如鴨。昨在上新河，蚊蟲大如鵝。」妻云：「呆子，為甚不帶幾隻回來吃。」夫笑曰：「他不吃我就夠了，你還敢想去吃他！」

○ 慳吝

一人性最慳吝，忽感癆瘵之疾，醫生診視云：「脈氣虛弱，宜用人參培補。」病者驚視曰：「力量綿薄，惟有委命聽天可也。」醫士曰：「參既不用，須以熟地代之，其價頗賤。」病者搖首曰：「費亦太過，願死而已。」醫知其吝嗇，乃詐言曰：「別有一方，用乾狗屎調黑糖一二文服之，亦可以補元神。」病者躍然起問曰：「不知狗屎一味，可以禿用否？」

○ 賣粉孩

一人做粉孩兒出賣，生意甚好，謂妻曰：「此後只做束手的，粉可稍省。」果賣去。又曰：「此後做坐倒的，當更省。」仍賣去。乃曰：「如今做垂頭而臥者，不更省乎！」及做就，妻提起看曰：「省則省矣，只是看看不像個人了。」

○ 獨管褲

一人謀做褲而吝布，連喚裁縫，俱以費布辭去。最後一縫匠云：「只須三尺足矣。」其人大喜，買布與之。乃縫一腳管，令穿兩足在內。其人曰：「迫甚，如何行得？」縫匠曰：「你脫煞要省，自然一步也行不開的。」

○ 莫想出頭

一人性吝者，買布一丈，命裁縫要做馬衣一件，褲一條，襪一雙，餘布還要做頂包巾。匠每以布少辭去。落後一裁縫曰：「我做只消八尺，倒與你省卻兩尺，何如？」其人大喜。縫者竟做成一長袋，將此人從腳套至頭頂，口用繩收緊。其人曰：「氣悶極矣。」匠曰：「撞著你這慳吝鬼，自然是氣悶的。省是省了，要想出頭，卻難哩。」

○ 一毛不拔

一猴死見冥王，求轉人身。王曰：「既欲做人，須將身上毛盡行拔去。」即喚夜叉動手。方拔一根，猴不勝痛楚，王笑曰：「畜生，看你一毛不拔，如何做人！」

○ 因小失大

有造方便覓利者，遙見一人撩衣，知必小解，恐其往所對鄰廁，乃偽為出恭，而先踞其上。小解者果赴己廁。其人不覺，偶撒一屁，帶下糞來，乃大悔恨，曰：「何苦因小失大。」

○ 七德

一家延師，供饌甚薄。一日，賓主同坐，見籬邊一雞，指問主人曰：「雞有幾德？」主曰：「五德。」師曰：「以我看來，雞有七德。」問：「為何多了二德？」答曰：「我便吃得，你卻捨不得。」

○ 糞雞

東家供師甚薄，久不買葷。一日，糞缸內淹死一雞，烹以為饌。師食而疑之，問其徒，徒以實告，師憤甚。少頃，主人進館，師忙執笤帚二把，塞其口中，逼使盡食。東家曰：「笤帚如何吃得？」師曰：「你既不肯吃笤帚，如何倒叫先生吃糞雞(箕)。」

○ 惡神

一神道險惡，賽者必用生人祭禱。有酬願者，苦乏人獻，特於供桌中挖一孔，藏身在桌下，而伸頭於桌面。俟神舉箸，頭忽縮下。神大怒，罵曰：「這班小鬼都是賊，才得舉箸，如何嗄飯就一些沒有了。」

○ 下飯

二子午餐，問父用何物下飯，父曰：「古人望梅止渴，可將壁上掛的腌魚望一望，吃一口，這就是下飯了。」二子依法行之。忽小者叫云：「阿哥多看了一眼。」父曰：「咸殺了他。」

○ 吃榧傷心

有擔榧子在街賣者，一人連吃不止。賣者曰：「你買不買，如何只管吃？」答曰：「此物最能養脾。」賣者曰：「你雖養脾，我卻傷心。」

○ 一味足矣

一先生開館，東家設宴相待，以其初到加禮，乃宰一鵝奉款。飲至酒闌，先生謂東翁曰：「學生取擾的日子正長，以後飲饌，毋須從儉，庶得相安。」因指盤中鵝曰：「日日只此一味足矣，其餘不必羅列。」

○ 賣肉忌賒

有為兒孫作馬牛者，臨終之日，呼諸子而問曰：「我死後，汝輩當如何殯殮？」長子曰：「仰體大人惜費之心，不敢從厚，縞衣布衾，二寸之棺，一寸之槨，墓道僅以土封。」翁攢眉良久，責其多費。次子曰：「衣衾棺槨，俱不敢用，但具蒿薦一條，送於郊外，謂之火葬而已。」翁猶疾其過奢。三子嘿喻父意，乃詭詞以應曰：「吾父愛子之心，無所不至，既經殫力於生前，並惜捐軀於死後？不若以大人遺體，三股均分，暫作一日之屠兒，以享百年之遺澤，何等不好？」翁乃大笑曰：「吾兒此語，適獲我心。」復戒之曰：「對門王三老，慣賴肉錢，斷斷不可賒。」

○ 咬嚼不過

一人死後，轉床殯殮，諸親及眾婦繞靈而哭。只見孝幃裂碎，到處飛揚，皆稱怪象。特往關魂問之，乃曰：「無他，只是當眾人咬嚼不過耳。」

○ 蘸酒

有性吝者，父子在途，每日沽酒一文，慮其易竭，乃約用箸頭蘸嘗之。其子連蘸二次，父責之曰：「如何吃這般急酒！」

○ 吞杯

一人好飲，偶赴席，見桌上杯小，遂作嗚咽之狀。主人驚問其故，曰：「睹物傷情耳。先君去世之日，並無疾病，因友人招飲。亦似府上酒杯一般，誤吞入口，咽死了的。今日復見此杯，焉得不哭？」

○ 好酒

父子扛酒一壇，路滑跌翻。其父大怒，子乃伏地痛飲，抬頭謂父曰：「決些來麼，難道你還要等甚菜？」

○ 戀席

客人戀席，不肯起身。主人偶見樹上一大鳥，對客曰：「此席坐久，盤中餚盡，待我砍倒此樹，捉下鳥來，烹與執事侑酒，何如？」客曰：「只恐樹倒鳥飛矣。」主云：「此是呆鳥，他死也不肯動身的。」

○ 戀酒

一人肩挑磁壺，各處貨賣。行至山間，遇著一虎，咆哮而來。其人愴甚，忙將一壺擲去，其虎不退。再投一壺，虎又不退。投之將盡，止存一壺，乃高聲大喊曰：「畜生，畜生！你若去，也只是這一壺。你就不去，也只是這一壺了！」

○ 四臟

一人貪飲過度，妻子私相謀議曰：「屢勸不聽，宜以險事動之。」一日，大飲而噦，子密袖豬膈置噦中，指以謂曰：「凡人具五臟，今出一臟矣，何以生耶？」父熟視曰：「唐三藏尚活世，況我有四臟乎！」

○ 寡酒

一人以寡酒勸客，客曰：「不如拿把刀來殺了我罷。」主愕然，問曰：「勸酒無非好意，何出此言？」客曰：「其實當你寡不過了。」

○ 白伺候

夜遊神見門神夜立，憐而問之曰：「汝長大乃爾，如何做人門客，早晚伺候，受此苦辛？」門神曰：「出於無奈耳。」曰：「然則有飯吃否？」答：「若要他飯吃時，又不要我上門了。」

○ 夢戲酌

一人夢赴戲酌，方定席，為妻驚醒，乃罵其妻。妻曰：「不要罵，趁早睡去，戲文還未半本哩。」

○ 夢美酒

一好飲者，夢得美酒。將熱而飲之，忽被驚醒，乃大悔曰：「早知如此，恨不冷吃。」

○ 截酒盃

使僮斟酒不滿，客舉盃細視良久，曰：「此盃太深，當截去一段。」主曰：「為何？」客曰：「上半段盛不得酒，要他何用？」

○ 切薄肉

主有留客定飯，僅用切肉一碗，既囂且少。乃作詩以誚之，曰：「君家之刀利且鋒，君家之手輕且鬆。切來片片如紙同，周圍披轉無二重。推窗忽遇微小風，頓然吹入五雲中。忙忙令人覓其蹤，已過巫山十二峰。」

○ 滿盤多是

客見坐上無餚，乃作意謝主人，稱其大費。主人曰：「一些菜也沒有，何云大費？」客曰：「滿盤都是。」主人曰：「菜在那裡？」客指盤中曰：「這不是菜，難道到是肉不成？」

○ 滑字

一家延師，供膳菲薄。時值天雨，館僮攜午膳至，肉甚少，師以其來遲，欲責之。僮曰：「天雨路滑故也。」師曰：「汝可寫滑字我看，如寫得出，便饒你打。」僮曰：「一點兒，一點兒，又是斜披一點兒，其餘都是骨了。」

○ 不見肉

一母命子攜蘿蔔一籃，往河邊洗滌。久之不歸，母往尋之，但存蘿蔔。知兒失足墮河，淹死水中，因大哭曰：「我的肉，我的肉，但見蘿蔔不見肉。」

○ 和頭多

有請客者，盤飧少而和頭多，因嘲之曰：「府上的食品，忒煞富貴相了。」主問：「何以見得？」曰：「蔥蒜蘿蔔，都用魚肉片子來拌的。少刻魚肉上來，一定是龍肝鳳髓做和頭了。」

○ 盛骨頭

一家請客，骨多肉少。客曰：「府上的碗想是偷來的？」主人駭曰：「何出此言？」客曰：「我只聽見人家罵說：『偷我的碗，拿去盛骨頭。』」

○ 收骨頭

館僮怪主人每食必盡，只留光骨於碗，乃對天祝曰：「願相公活一百歲，小的活一百零一歲。」主問其故，答曰：「小人多活一歲，好收拾相公的骨頭。」

○ 塗嘴

或有宴會，座中客貪饞不已，餚使既盡。館僮憤怒而不敢言，乃以鍋煤塗滿嘴上，站立傍側。眾人見而訝之，問其嘴間何物。答曰：「相公們只顧自己吃罷了，別人的嘴管他則甚。」

○ 索燭

有與善啖者同席，見盤中且盡，呼主翁拿燭來。主曰：「得無太早乎？」曰：「我桌上已一些不見了。」

○ 借水

一家請客，失分一箸。上菜之後，眾客朝拱舉箸，其人獨抻手而觀。徐向主人曰：「求賜清水一碗。」主問曰：「何處用之？」答曰：「洗乾淨了指頭，好拈菜吃。」

○ 善求

有作客異鄉者，每入席，輒狂啖不已。同席之人甚惡之，因問曰：「貴處每逢月食，如何護法？」答曰：「官府穿公服群聚，率軍校侍兵擊鼓為對，俟其吐出始散。」其人亦問同席者曰：「貴鄉同否？」答曰：「敝處不然，只是善求。」問：「如何求法？」曰：「合掌了手，對黑月說道：『阿彌陀佛，脫煞凶了，求你省可吃些，剩點與人看看罷。』」

○ 好啖

甲好啖，手不停箸，問乙曰：「兄如何箸也不動？」乙還問曰：「兄如何動也不住？」

○ 同席不認

有客饞甚，每入座，輒餮饕不已。一日，與之同席，自言曾會過一次，友曰：「並未謀面，想是老兄錯認了。」及上菜後，啖者低頭大嚼，雙箸不停。彼人大悟，曰：「是了，會便會過一次，因兄只顧吃菜，終席不曾抬頭，所以認不得尊容，莫怪莫怪。」

○ 喜屬犬

一酒客訝同席者飲啖太猛，問其年，以屬犬對。客曰：「早是犬，若屬虎的，連我也都吃下肚了。」

○ 問肉

一人與瞽者同席，先上東坡肉一碗，瞽者舉箸即拑而啖之。同席者惡甚。少焉復來撈取，盤中已空如也。問曰：「肉有幾塊？」其人憤然答曰：「九塊。」瞽者曰：「你倒吃了八塊麼。」

○ 吃黃雀

兩人共席而飲，碗內有黃雀四隻，一人貪食其三，謂同席者曰：「兄何不用？」其人曰：「索性放在兄腹中，省得他們拆了對？」

○ 啖餛飩

一妻病，夫問曰：「想甚吃否？」妻曰：「除非好肉餛飩，想吃一二隻。」夫為治一盂，意欲與妻同享，方往取箸回，而妻已染指啖盡，止餘其一。夫曰：「何不并啖此枚？」妻攢眉曰：「我若吃得下此隻，不害這病了。」

○ 罰變蟹

一人見冥王，自陳一生吃素，要求個好輪回。王曰：「我那裡查考，須剖腹驗之。」既剖，但見一肚饞涎。因曰：「罰你去變一隻蟹，依舊吐出了罷。」

○ 不吃素

一人遇餓虎，將遭啖。其人哀懇曰：「圈有肥豬，願將代己。」虎許之，隨至其家。喚婦取豬喂虎，婦不捨曰：「所有豆腐頗多，亦堪一飽。」夫曰：「罷麼，你看這樣一個狠主客，可是肯吃素的麼？」

○ 酒煮滾湯

有以淡酒宴客者，客嘗之，極贊府上烹調之美。主曰：「粗餚未曾上桌，何以見得？」答曰：「不必論其他，只這一味酒煮白滾湯，就妙起了。」

○ 淡酒

有人宴客用淡酒者，客向主人索刀。主問曰：「要他何用？」曰：「欲殺此壺。」又問：「壺何可殺？」答曰：「殺了他，解解水氣。」

○ 淡水

河魚與海魚攀親，河魚屢往，備擾海錯。因語海魚：「親家，何不到小去處下顧一顧？」海魚許焉。河魚歸曰：「海頭太太至矣。」遣手下擇深港迎之。海魚甫至港口便返，河魚追問其故，答曰：「我吃不慣貴處這樣淡水。」

○ 索米

一家請客，酒甚淡。客曰：「餚饌只此足矣，倒是米求得一撮出來。」主曰：「要他何用？」答曰：「此酒想是不曾下得米，倒要放幾顆。」

○ 酒死

一人請客，客方舉杯，即放聲大哭。主人慌問曰：「臨飲何故而悲？」答曰：「我生平最愛的是酒，今酒已死矣，因此而哭。」主笑曰：「酒如何得死？」客曰：「既不曾死，如何沒有一些酒氣？」

○ 送君代酒

一客訪客，主人不留飲食，起送出門，謂客曰：「古語云：『遠送當三杯』，待我送君里許。」恐客留滯，急拽其袖而行。客曰：「求從容些，量淺，吃不得這般急酒。」



## 第十卷‧貪窶部

○ 好古董

一富人酷嗜古董，而不辨真假。或偽以虞舜所造漆碗。周公撻伯禽之杖，與孔子杏壇所坐之席求售，各以千金得之。囊資既空，乃左執虞舜之碗，右持周公之杖，身披孔子之席，而行乞于市，曰：「求賜太公九府錢一文。」

○ 不奉富

千金子驕語人曰：「我富甚，汝何得不奉承？」貧者曰：「汝自多金子，我何與而奉汝耶？」富者曰：「倘分一半與汝何如？」答曰：「汝五百，我五百，我汝等耳，何奉焉？」又曰：「悉以相送，難道猶不奉我？」答曰：「汝失千金，而我得之，汝又當趨奉我矣。」

○ 窮十萬

富翁謂貧人曰：「我家富十萬矣。」貧人曰：「我亦有十萬之蓄，何足為奇。」富翁驚問曰：「汝之十萬何在？」貧者曰：「你平素有了不肯用，我要用沒得用，與我何異？」

○ 止一物

窮漢聞鄰家喊捉賊，忙將陽物插妻牝內。妻曰：「賊至有何高興？」答曰：「止此一物，藏好了，怕他怎麼？」

○ 失火

一窮人正在歡飲，或報以家中失火。其人即將衣帽一整，仍坐云：「不妨，家當盡在身上矣。」或曰：「令正卻如何？」答曰：「他怕沒人照管？」

○ 夾被

暑月有擁夾被臥者，或問其故，答曰：「阿喲，綿被脫熱。」

○ 金銀錠

貧子持金銀錠行於街市，顧錠嘆曰：「若得你硬起來，我就好過日子了。」傍人待答曰：「要我硬卻不能夠，除非你硬了湊我。」

○ 妻掇茶

客至乏人，大聲討茶，妻無奈，只得自送茶出。夫裝鼾撐幌，乃大喝云：「你家男個那裡去了？」

○ 喚茶

一家客至，其夫喚茶不已。婦曰：「終年不買茶葉，茶從何來？」夫曰：「白滾水也罷。」妻曰：「柴沒一根，冷水怎得熱？」夫罵曰：「狗淫婦！難道枕頭裡就沒有幾根稻草？」妻回罵曰：「臭忘八！那些磚頭石塊，難道是燒得著的！」

○ 留茶

有留客吃茶者，苦無茶葉，往鄰家借之。久而不至，湯滾則溢，以冷水加之。既久，釜且滿矣，而茶葉終不得。妻謂夫曰：「茶是吃不成了，不如留他洗個浴罷。」

○ 怕狗

客至乏僕，暗借鄰家小廝掇茶。至客堂後，逡巡不前，其人厲聲曰：「為何不至？」僮曰：「我怕你家這隻凶狗。」

○ 食粥

一人家貧，每日省米吃粥。怕人恥笑，囑子諱之，人前只說吃飯。一日，父同友人講話，等久不進，子往喚曰：「進來吃飯。」父曰：「今日手段快，緣何煮得恁早？」子曰：「早倒不早，今日又熬了些清湯。」

○ 鞋襪訐訟

一人鞋襪俱破，鞋歸咎於襪，襪又歸咎於鞋，交相訟之於官。官不能決，乃拘腳跟證之。腳跟曰：「小的一向逐出在外，何由得知？」

○ 被屑掛鬚

貧家蓋蒿薦，幼兒不知諱，父撻而戒之曰：「後有問者，但云蓋被。」一日父見客，而鬚上帶薦草，兒從後呼曰：「爹爹，且除去面上被屑著？」

○ 吃糟餅

一人家貧而不善飲，每出啖糟餅二枚，便有酣意。適遇友人問曰：「爾晨飲耶？」答曰：「非也，吃糟餅耳。」歸以語妻，妻曰：「呆子，便說吃酒，也妝些體面。」夫頷之。及出，仍遇此友，問如前，以吃酒對。友詰之：「酒熱吃乎？冷吃乎？」答曰：「是熯的。」友笑曰：「仍是糟餅。」既歸，而妻知之，咎曰：「汝如何說熯，須云熱飲。」夫曰：「我知道了。」再遇此友，不待問即誇云：「我今番的酒，是熱吃的！」友問曰：「你吃幾何？」其人伸手曰：「兩個。」

○ 燒黃熟

清客見東翁燒黃熟香，輒掩鼻不聞，以其賤而不屑用也。主人曰：「黃熟雖不佳，還強似府上燒人言、木屑。」清客大詫曰：「我舍下何曾燒這兩件？」主人曰：「蚊煙是甚麼做的？」

○ 拉銀會

有人拉友作會，友固拒之不得，乃曰：「汝若要我與會，除是跪我。」其人即下跪，乃許之。傍觀者曰：「些須會銀，左右要還他的，如此自屈，吾甚不取。」答曰：「我不折本的，他日討會錢，跪還我的日子正多哩。」

○ 兌會錢

一人對客，忽轉身曰：「兄請坐，我去兌還一主會銀，就來奉陪。」才進即出，客問：「何不兌銀？」其人笑曰：「我曾算來，他是痴的，所以把會銀與我。我若還他，也是癡的了。」

○ 剩石沙

一窮人留客吃飯，其妻因飯少，以鵝卵石襯於添飯之下。及添飯既盡，而石出焉。主人見之愧甚，乃責僕曰：「瞎眼奴才，淘米的時節，眼睛生在那裡？這樣大石沙，都不拿來揀出。」

○ 飯粘扇

一人不見了扇子，，罵曰：「拿我的扇子，去做羹飯！」傍人曰：「扇子如何做得羹飯？」其人曰：「你不曉得，我的扇子，糊掇許多飯粘在上面。」

○ 沒屪

窮人好妝體面，偶出訪友，乏人跟隨，令妻男妝以代僕。及至友家，閑談至暮，遂留宿焉。因鋪陳未備，主伴主，而僕伴僕，各睡一處。窮人解衣上床，下身無褲，次日起身後，主人嘆曰：「好笑這朋友，窮得褲子也無，只穿一件單布麻裙。」僕在傍曰：「這還算好，不像他管家，竟窮得屪子都精光。」

○ 破衣

一人衣多破孔，或戲之曰：「君衣好像棋盤，一路一路的。」其人笑曰：「不敢欺，再著著，還要打結哩。」

○ 借服

有居服制而欲赴喜筵者，借得他人一羊皮襖，素冠而往。人知其有服也，因問：「尊服是何人的？」其人見友問及，以為譏誚其所穿之衣，乃遽視己身作色而言曰：「是我自家的，問他怎麼？」

○ 連三拐

一人三餐無食，夫妻枵腹上床。妻嗟嘆不已，夫曰：「我今夜連要打三個拐，以當三餐。」妻從之。次早起來，頭暈眼花，站腳不住，謂妻曰：「此事妙極，不惟可以當飯，且可當酒。」

○ 酒瓮盛米

一窮人積米三四瓮，自謂極富。一日，與同伴行市中，聞路人語曰：「今歲收米不多，止得三千餘石。」窮人謂其伴曰：「你聽這人說謊，不信他一分人家，有這許多酒瓮。」

○ 遇偷

偷兒入貧家，遍摸無一物，乃唾地開門而去。貧者床上見之，喚曰：「賊，有慢了，可為我關好了門去。」偷兒曰：「你這樣人，虧你還叫我賊！我且問你，你的門關他做甚麼？」

○ 被賊

穿窬入一貧家，其家止蓄米一瓮，置臥床前。偷兒解裙布地，方取瓮傾米，床上人竊窺之，潛抽其裙去，急呼「有賊」。賊應聲曰：「真個有賊，剛才一條裙在此，轉眼就被賊屄養的偷去了。」

○ 羞見賊

穿窬往竊一家，見主人向外而睡，忽轉朝裡。賊疑其素有相識，欲遁去。其人大呼曰：「來不妨，因我家乏物可敬，無顏見你囉。」

○ 望包荒

貧士素好鋪張，偷兒夜襲之，空如也，唾罵而去。貧士摸床頭數錢，追贈之，囑曰：「君此來，雖極怠慢，然在人前尚望包荒。」

○ 借債

有持券借債者，主人曰：「券倒不須寫，只畫一幅行樂圖來。」借者問其故，答曰：「怕我日後討債時，便不是這副面孔耳。」

○ 變爺

一貧人生前負債極多，死見冥王。王命鬼判查其履歷，乃慣賴人債者，來世罰去變成犬馬，以償前欠。貧者稟曰：「犬馬之報，所償有限，除非變了他們的親爺，方可還得。」王問何故，答曰：「做了他家的爺，盡力去掙，掙得論千論萬，少不得都是他們的。」

○ 夢還債

欠債者謂討債者曰：「我命不久矣，昨夜夢見身死。」討者曰：「陰陽相反，夢死反得生也。」欠債者曰：「還有一夢。」問曰：「何夢？」曰：「夢見還了你的債。」

○ 說出來

一人為討債者所逼，乃發急曰：「你定要我說出來麼！」討債者疑其發己心病，嘿然而去。如此數次。一日發狠曰：「由你說出來也罷，我不怕你。」其人又曰：「真個要說出來？」曰：「真要你說。」曰：「不還了！」

○ 坐椅子

一家索債人多，椅凳俱坐滿，更有坐檻上者。主人私謂坐檻者云：「足下明日來早些。」那人意其先完己事，乃大喜，遂揚言以散眾人。次早黎明即往，叩其相約之意。答曰：「昨日有褻坐檻，甚是不安，今日早來，可佔把交椅。」

○ 扛欠戶

有欠債屢索不還者，主人怒，命僕輩潛伺其出，扛之以歸。至中途，僕暫歇息，其人曰：「快走罷，歇在這裡，又被別人扛去，不關我事。」

○ 拘債精

冥王命拘蔡青，鬼卒誤聽，以為勾債精也，遂攝一欠債者到案。王詢之，知其謬，命鬼卒放回。債精曰：「其實不願回去。陽間無處藏身，正要借此處一躲。」

○ 擺海乾

一人專好放生，龍王感之，命夜叉贈一寶錢，囑曰：「此錢名為擺海乾，教他把此錢在海中一擺，海水即乾，任將金銀寶貝拿去。」夜叉使命付訖。其人日日將錢去擺，遂成大富。後把此錢失去，貪心未足，只將空手海上去擺。一日，撞著夜叉，夜又曰：「你手內錢都沒了，還有何臉面，在此擺甚麼？」



## 第十一卷‧譏刺部

○ 搬是非

寺中塑三教像，先儒，次釋，後道。道士見之，即移老君於中。僧見，又移釋迦於中。士見，仍移孔子於中。三聖自相謂曰：「我們原是好好的，卻被這些小人搬來搬去搬壞了。」

○ 丈人

有以岳丈之力得魁選行者，或為語嘲之曰：「孔門弟子入試，臨揭曉，聞報子張第十九。眾曰：『他一貌堂堂，果有好處。』又報子路第十三，眾曰：『這粗人倒也中得高，還虧他這陣氣魄好。』又報顏淵第十二，眾曰：『他學問最好，屈了他些。』又報公冶長第五，大家駭曰：『那人平時不見怎的，為何倒中在前？』一人曰：『他全虧有人扶持，所以高掇。』問：『誰扶持他？』曰：『丈人。』」

○ 大爺

一人牽牛而行，喝人讓路，不聽，乃云：「看你家爺來。」一人回視曰：「難道我家有這樣一個大爺？」

○ 接風送程

一人往蘇州娶得一妾，喚名蘇娘。後又往杭州娶了一妾，就取名杭娘。其妻立下規矩：每到蘇、杭身邊去，必要投批掛號，先與他幹訖一度，方許前行，名為送程。及輪該自晚，與夫交合，又名為接風。其夫苦於奔命，願請獨宿。一日，妻興忽發，乃勸夫往蘇、杭去。夫笑曰：「我蘇、杭倒也要去，只是當你接風、送程不起。」

○ 蘇杭同席

蘇、杭人同席，杭人單吃棗子，而蘇人單食橄欖。杭問蘇曰：「橄欖有何好處，而兄愛吃他？」曰：「回味最佳。」杭人曰：「等得你回味好，我已甜過半日了。」

○ 狗銜錠

狗銜一銀錠而飛走，人以肉喂他不放，又以衣罩去，復甩脫。人謂狗曰：「畜生，你直恁不捨，既不愛吃，復不好穿，死命要這銀子何用？」

○ 不停當

有開當者，本錢甚少。初開之月，招牌寫一「當」字。未幾，本錢發盡，贖者不來，乃於「當」字之上，寫一「停」字，言停當也。及後贖者再來，本錢復至，又於「停」字之上，加一「不」字。人見之曰：「我看你這典鋪中，實實有些不停當了。」

○ 和事

一夫婦反目，夜晚上床，夫以手摸其陰，妻推開曰：「手是日間打我的，不要來。」夫與親嘴，又推開曰：「口是日間罵我的，不要來。」及將陽物插入陰戶中，婦不之拒。夫問曰：「口與手，你甚怪他，獨此物不拒，何也？」婦曰：「他不曾得罪我。往常爭鬧了，全虧他做和事老人，自然由他出入。」

○ 朝奉

徽人狎妓，賣弄才學，臨行事，待要說一成語切題。乃舒妓兩股，以其陰對己之陽曰：「此丹鳳朝陽也。」妓亦以徽人之陽對己之陰，徽人問曰：「此何故事？」妓曰：「這叫做卵袋朝奉。」

○ 十隻腳

關吏缺課，凡空身人過關，亦要納稅，若生十隻腳者免。初一人過關無鈔，曰：「我浙江龍游人也。龍是四腳，牛是四腳，人兩腳，豈非十腳？」許之。又一人求免稅曰：「我乃蟹客也。蟹八腳，我兩腳，豈非十腳？」亦免之。末後一徽商過關，竟不納稅。關吏怒欲責之，答曰：「小的雖是兩腳，其實身上之腳還有八隻。」官問：「那裡？」答曰：「小的徽人，叫做徽獺貓。貓是四腳，獺又四腳，小的兩腳，豈不共是十隻腳？」

○ 親家公

有見少婦抱小兒於懷，乃討便宜曰：「好個乖兒子。」婦知其輕薄，接口曰：「既好，你把女兒送他做妻子罷。」其人答曰：「若如此，你要叫我親──家公了。」

○ 中人

玉帝修凌霄殿，偶乏錢糧，欲將廣寒宮典與下界人皇。因思中人亦得一皇帝便好，乃請灶君皇帝下界議價。既見朝，朝中人訝之曰：「天庭所遣中人，何黑如此？」灶君笑曰：「天下中人，那有是白做的！」

○ 媒人

有懮貧者，或教之曰：「只求媒人足矣。」其人曰：「媒安能療貧乎？」答曰：「隨你窮人家，經了媒人口，就都發跡了！」

○ 表號

一富翁不通文墨，有借馬者柬云：「偶欲他出，告假駿足一乘。」翁大怒曰：「我便是一雙足，如何借得？」傍友代解曰：「所謂駿足者，馬之稱號也。」翁乃大笑曰：「不信畜生也有表號。」

○ 精童

有好外者，往候一友。友知其性，呼曰：「喚精童具茶。」已而獻茶者，乃一奇醜童子也。其人曰：「似此何名精童？」友白：「正惟一些人(音銀)氣也無得。」

○ 相稱

一俗漢造一精室，室中羅列古玩書畫，無一不備。客至，問曰：「此中若有不相稱者，幸指教，當去之。」客曰：「件件俱精，只有一物可去。」主人問：「是何物？」客曰：「就是足下。」

○ 看扇

有借佳扇觀者，其人珍惜，以綿紬衫襯之。扇主看其袖色不堪，謂曰：「倒是光手拿著罷。」

○ 性不飲

一人以酒一瓶、腐一塊，獻利市神。祭畢，見狗在傍，速命童子收之。童方攜酒入內，腐已為狗所啖。主怒曰：「奴才！你當收不收，只應先收了豆腐。豈不曉得狗是從來不吃酒的！」

○ 擔鬼人

鍾馗專好吃鬼，其妹送他壽禮，帖上寫云：「酒一壇，鬼兩個，送與哥哥做點剁。哥哥若嫌禮物少，連挑擔的是三個。」鍾馗看畢，命左右將三個鬼俱送庖人烹之。擔上鬼謂挑擔鬼曰：「我們死是本等，你卻何苦來挑這擔子？」

○ 鬼臉

閻王差鬼卒拘三人到案，先問第一個：「你生前作何勾當？」答去：「縫連補綴。」王曰：「你迎新棄舊，該押送油鍋。」又問第二個：「你作何生理？」答曰：「做花賣。」王曰：「你節外生枝，發在油鍋。」再問第三個，答曰：「糊鬼臉。」王曰：「都押到油鍋去。」其人不服，曰：「我糊鬼臉，替大王張威壯勢，如何同犯此罪？」王曰：「我怪你見錢多的，便把好臉兒與他，那錢少的，就將歹臉來欺他。」

○ 牙蟲

有患牙疼者，無法可治。醫者云：「內有巨蟲一條，如桑蠶樣，須捉出此蟲，方可斷根。」問：「如何就有恁大？」醫曰：「自幼在牙(衙)門裡吃大，最能傷人。」

○ 狗肚一句

新官到任，吏跪獻鯽魚一尾，其味佳美，大異尋常。官食後，每思再得，差役遍覓無有。仍向前吏索之，吏稟曰：「此魚非市中所買。昨偶宰一狗，從狗肚中得者，以為異品，故敢上獻。」官曰：「難道只有此鯽了？」吏曰：「狗肚裡焉得有第二鯽(句)。」

○ 吃糧披甲

一耗鼠在陰溝內鑽出，近視者睨視良久，曰：「咦！一個穿貂裘的大老官。」鼠見人隨縮入。少刻，又一大龜從洞內扒出，近視曰：「你行穿貂襖的主兒才得進去，又差出個披甲兵兒來了。」

○ 卵穿嘴上

一女無故而腹中受孕，父母嚴詰其故，女曰：「並無外遇，止有某日偶遇某人對面而來，嘴上撞了一下，遂爾成胎。此外別無他事。」父沉吟良久，忽悟曰：「嗄，我曉得了，這人的卵袋，竟穿在嘴上的。」

○ 風流不成

有嫖客錢盡，鴇兒置酒餞之。忽雨下，嫖客嘆曰：「雨落天留客，天留人不留。」鴇念其撒錢，勉留一宿。次日下雪復留。至第三日風起，嫖客復冀其留，仍前唱嘆。鴇兒曰：「今番官人沒錢，風留(流)不成。」

○ 好烏龜

時值大比，一人夤緣科舉一名，命卜者佔龜，頗得佳象，穩許今科公捷。其人大喜，將龜殼謹帶隨身。至期點名入場，主試出題，旨解茫然，終日不成一字。因撫龜嘆息曰：「不信這樣一個好烏龜，如何竟不會做文字！」

○ 通譜

有人欲狎一處女，先舉其物詢之曰：「此是何物，汝知之否？」女曰：「那是一張。」因「卵」字不便出口，故作歇後語也。又問曰：「這等，你腰下的何物？」女曰：「也是一張。」男曰：「你也一張，我也一張，可見這兩件東西都是姓張的了，五百年前共一家，何不使他通一通譜？」女許之，遂解褲相狎。事畢後，女嘆曰：「譜便通了，只是這個門戶漸漸的大起來，收斂不得，卻怎麼好？」

○ 聯宗

眉毛一日忽欲與腋毛聯宗，腋毛不肯，曰：「我也在人手下，如何與你聯得？有一好去處，引你去聯可也。」問：「何處？」曰：「下邊新豎旗杆的。」

○ 定親

一人登廁，隔廁先有一女在焉，偶失淨紙，因言：「若有知趣的給我，願為之婦。」其人聞之，即以自所用者，從壁隙中遞與。女淨訖逕去。其人嘆曰：「親事雖定了一頭，這一屁股債，如何乾淨？」

○ 有錢誇口

一人迷路，遇一啞子，問之不答，惟以手作錢樣，示以得錢，方肯指引。此人喻其意，即以數錢與之，啞子乃開口指明去路。其人問曰：「為甚無錢裝啞？」啞曰：「如今世界，有了錢，便會說話耳！」

○ 古今三絕

一家門首，來往人屙溺，穢氣難聞。因拒之不得，乃畫一龜於牆上，題云：「在此溺尿者，即是此物。」一惡少見之，問曰：「此是誰的手筆？」畫者任之，惡少曰：「宋徽宗、趙子昂與吾兄三人，共垂不朽矣。」畫者詢其故，答曰：「宋徽宗的鷹，趙子昂的馬，兄這樣烏龜，可稱古今三絕。」

○ 白蟻蛀

有客在外，而主人潛入吃飯者。既出，客謂曰：「宅上好座廳房，可惜許多梁柱，都被白蟻蛀壞了。」主人四顧曰：「並無此物。」客曰：「他在裡面吃，外邊人如何知道。」

○ 烏鬚藥

婢少艾，而主人蒼老，屢次偷之不從。主人怒曰：「不受人抬舉！你這般做作，我自有法處你。」婢問何法，主人曰：「熬得你陰毛盡白，方許嫁人。」婢曰：「不妨，我自有烏鬚藥。」

○ 吃煙

人有送夜羹飯甫畢，已將酒肉啖盡。正在化紙將完，而群狗環集，其人曰：「列位來遲了一步，並無一物請你，都來吃些煙罷。」

○ 煙戶

嫖客愛潔之極，妓女百般清趣，尚多憎嫌。妓將陰戶透香，嫖客臨事聞嗅被中，乃大駭云：「原來是個吃煙的煙戶。」

○ 煩惱

或問：「樊遲之名誰取？」曰：「孔子取的。」問：「樊噲之名誰取？」曰：「漢祖取的。」又曰：「煩惱之名誰取？」曰：「這是他自取的。」

○ 嘉興人

下虱請上虱宴飲，上虱行至臍下，見腎倒掛，乃大驚而回。一日，下虱復遇上虱，敘述：「前次奉請，何以見卻？」上虱曰：「那日知兄府上為了人命，心緒欠寧，故不好取擾。」下虱曰：「並無其事。」上虱曰：「吊死一嘉興人在你門首，如何諱賴？」下虱曰：「那見是嘉興人？」答曰：「他身邊現帶著兩個臭鴨蛋。」

○ 貓逐鼠

昔有一貓擒鼠，趕入瓶內，貓不捨，猶在瓶邊守候。鼠畏甚，不敢出。貓忽打一噴嚏，鼠在瓶中曰：「大吉利。」貓曰：「不相干，憑你奉承得我好，只是要吃你哩！」

○ 祝壽

貓與耗鼠慶生，安坐洞口，鼠不敢出。忽在內打一噴嚏，貓祝曰：「壽年千歲！」群鼠曰：「他如此恭敬，何妨一見？」鼠曰：「他何嘗真心來祝壽囉，騙我出去，正要狠嚼我哩。」

○ 心狠

一人戲將數珠掛貓項間，群鼠私相賀曰：「貓老官已持齋念佛，定然不吃我們的了。」遂歡躍於庭，貓一見，連哺數個。眾鼠奔走，背地語曰：「吾等以他念佛心慈了，原來是假意修行。」一答曰：「你不知，如今世上修行念佛的，比尋常人的心腸更狠十倍。」

○ 嘲惡毒

蜂與蛇結盟，蜂云：「我欲同你上江一遊。」蛇曰：「可，你須伏在我背間。」行到江中，蛇已無力，或沉或浮。蜂疑蛇害己，將尾刺釘緊在蛇背上。蛇負疼罵曰：「人說我的口毒，誰知你的肚裡更毒！」

○ 罵無禮

有數小廝同下池塘浴水，被一小蛇將屪子咬了一口。小廝忿怒，將池塘戽乾，果見小蛇，乃大罵曰：「這小畜生太無禮，咬我屪子就是你！」

○ 譏人弄乖

鳳凰壽，百鳥朝賀，惟蝙蝠不至。鳳責之曰：「汝居吾下，何踞傲乎？」蝠曰：「吾有足，屬于獸，賀汝何用？」一日，麒麟生誕，蝠亦不至，麟亦責之。蝠曰：「吾有翼，屬於禽，何以賀歟？」麟、鳳相會，語及蝙蝠之事，互相慨嘆曰：「如今世上惡薄，偏生此等不禽不獸之徒，真個無奈他何！」

○ 素毒

人問：「羊肉與鵝肉，如何這般毒得緊？」或答曰：「生平吃素的。」

○ 嘲姓倪

舊有放手銃詩一首，嘲姓倪者，錄之以供一笑。詩曰：「獨坐書齋手作妻，此情不與外人知。若將左手換右手，便是停妻再娶妻。一擼一擼復一擼，渾身騷癢骨頭迷。點點滴滴落在地，子子孫孫都姓倪(泥)。」

○ 白嚼

三人同坐，偶談及家內耗鼠可惡。一曰：「舍間飲食，落放不得，轉眼被他竊去。」一云：「家下衣服書籍，散去不得，時常被他侵損。」又一曰：「獨有寒家老鼠不偷食咬衣，終夜咨咨叫到天明。」此二人曰：「這是何故？」答曰：「專靠一味白嚼。」

○ 嚼蛆

有善說笑話者，人嘲之曰：「我家有一狗，落在糞坑中，三年零六個月還不曾死。」其人曰：「既然如此，他吃些甚麼？」答曰：「單靠嚼蛆。」
2 	笑話一擔
3 	秀才年將七十，忽生一子，因有年紀而生，即名年紀。未幾，又生一子，似可讀書者，命名學問。次年，又生一子，笑曰：「如此老年，還要生兒，真笑話也。」因名曰笑話。三人年長無事，俱命入山打柴。及歸，夫問曰：「三子之柴孰多？」妻曰：「年紀有了一把，學問一些也無，笑話到有一擔。」

○ 聽笑話

一婦與鄰人私會，其人謂婦曰：「我常要過來會你，礙汝夫在家，奈何？」婦曰：「壁間挖乙孔，你將此物伸過，如他不在，我好通信。」一日，夫在家正講笑話，突見壁間之物，夫詰之，婦無可答，乃慌應曰：「是聽笑話的。」

○ 引避

有勢利者，每出，逢冠蓋，必引避。同行者問其故，答曰：「舍親。」如此屢屢，同行者厭之。偶逢一乞丐，亦效其引避，曰：「舍親。」問：「為何有此令親。」曰：「但是好的，都被你認去了。」

○ 取笑

甲乙同行，甲望見顯者冠蓋，謂乙曰：「此吾好友，見必下車，我當引避。」不意竟避入顯者之家，顯者既入門，詫曰：「是何白撞，匿我門內！」呼童撻而逐之。乙問曰：「既是好友，何見毆辱？」答曰：「他從來是這般與我取笑慣的。」

○ 吃橄欖

鄉人入城赴酌，腰席內有橄欖焉。鄉人取啖，澀而無味，因問同席者曰：「此是何物？」同席者以其村氣，鄙之曰：「俗。」鄉人以為「俗」是名，遂牢記之。歸謂人曰：「我今日在城嘗一奇物，叫名『俗』。」眾未信，其人乃張口呵氣曰：「你們不信，現今滿口都是俗氣哩。」

○ 避首席

有病瘋疾者，延醫調冶，醫辭不肯用藥。病者曰：「我亦自知難醫，但要服些生痰動氣的藥，改作癆、膨二症。」醫曰：「瘋、癆、膨、膈，同是不起之症，緣何要改？」病者曰：「我聞得瘋、癆、膨、膈，乃是閻羅王的上客。我生平怕做首席，所以要挪在第二、第三。」

○ 瓦窯

一人連生數女，招友人飲宴。友作詩一首，戲贈之云：「去歲相招因弄瓦，今年弄瓦又相招。弄去弄來都弄瓦，令正原來是瓦窯。」

○ 嘲周姓

浙中鹽化地方，有查、祝、董、許四大族，簪纓世冑，科甲連綿。後有周姓者，偶發兩榜，其居鄉豪橫，欲與四大姓並駕齊驅。里人因作詩嘲之曰：「查祝董許周，黿鼉蛟龍鰍，江淮河海溝，虎豹犀象猴。」

○ 嘲滑稽客

一人留客午飯，其客已啖盡一碗，不見添飯。客欲主人知之，乃佯言曰：「某家有住房一所要賣。」故將碗口向主人曰：「椽子也有這樣大。」主人見碗內無飯，急呼童使添之。因問客曰：「他要價值幾何？」客曰：「如今有了飯吃，不賣了。」

○ 認族

有王姓者，平素最好聯譜，每遇姓相似者，不曰寒宗，就說敝族。偶遇一汪姓者，指為友曰：「這是舍侄。」友曰：「汪姓何為是盛族？」其人曰：「他是水窠路裡王家。」遇一匡姓者，亦認是侄孫。人曰：「匡與王，一發差得遠了。」答曰：「他是㰙墻內王家。」又指一全姓，亦云：「是舍弟。」「一發甚麼相干？」其人曰：「他從幼在大人家做蔑片的王家。」又指姓毛者是寒族，友大笑其荒唐，曰：「你不知，他本是我王家一派，只因生了一個尾巴，弄得毛頭毛腦了。」人問：「王與黃同音，為何反不是一家？」答同：「如何不是？那是廿一都田頭八家兄。」


## 第十二卷‧謬誤部

○ 見皇帝

一人從京師回，自誇曾見皇帝。或問：「皇帝門景如何？」答曰：「四柱牌坊，金書『皇帝世家』。大門內匾，金書『天子第』。兩邊對聯是：『日月光天德，山河壯帝居。』」又問：「皇帝如何裝束？」曰：「頭帶玉紗帽，身穿金海青。」問者曰：「明明說謊，穿了金子打的海青，如何拜揖？」其人曰：「呸！你真是個冒失鬼，皇帝肯與那個作揖的？」

○ 僭稱呼

一家父子僮僕，專說大話，每每以朝廷名色自呼。一日，友人來望，其父出外，遇其長子，曰：「父王駕出了。」問及令堂，次子又云：「娘娘在後花園飲宴。」友見說話僭分，含怒而去。途遇其父，乃述其子之言告之。父曰：「是誰說的？」僕在後云：「這是太子與庶子說的。」其友愈惱，扭僕便打。其父忙勸曰：「卿家弗惱，看寡人面上。」

○ 看鏡

有出外生理者，妻要捎買梳子，囑其帶回。夫問其狀，妻指新月示之。夫貨畢，忽憶妻語，因看月輪正滿，遂依樣買了鏡子一面帶歸。妻照之罵曰：「梳子不買，如何反取了一妾回來？」兩下爭鬧。母聞之往勸，忽見鏡，照云：「我兒有心費錢，如何討恁個年老婆兒？」互相埋怨，遂至訐訟。官差往拘之，差見鏡，慌云：「才得出牌，如何就出添差來捉違限？」及審，置鏡於案，官照見大怒云：「夫妻不和事，何必央請鄉官來講份上！」

○ 高才

一官偶有書義未解，問吏曰：「此處有高才否？」吏誤認以為裁縫姓高也，應曰：「有。」即喚進，官問曰：「『貧而無諂』，如何？」答曰：「裙而無襉，折起來。」又問：「『富而無驕』，如何？」答曰：「褲若無腰，做上去。」官怒喝曰：「唗！」裁縫曰：「極是容易，若是皺了，小人有熨斗，取來燙湯。」

○ 謝賞

一官坐堂，偶撒一屁，自說「爽利」二字。眾吏不知，誤聽以為「賞吏」，冀得歡心，爭跪稟曰：「謝老爺賞。」

○ 不識貨

有徽人開典而不識貨者，一人以單皮鼓一面來當，喝云：「皮鑼一面，當銀五分。」有以笙來當者，云：「斑竹酒壺一把，當銀三分。」有當笛者，云：「絲絹火筒一根，當銀一分。」後有持了事帕來當者，喝云：「虎狸斑漢巾一條，當銀二分。」小郎曰：「這物要他何用？」答云：「若還不贖，留他來抹抹嘴也好。」

○ 外太公

有教小兒以「大」字者，次日寫「太」字問之，兒仍曰：「大字。」因教之曰：「中多一點，乃太公的太字也。」明日寫「犬」字問之，兒曰：「太公的太字。」師曰：「今番點在外，如何還是太字？」兒即應曰：「這樣說，便是外太公了。」

○ 床榻

有賣床榻者，一日夫出，命婦守店。一人來買床，價少，銀水又低，爭值良久，勉強售之。次日，復來買榻，婦曰：「這人不知好歹，昨日床上討盡我便宜，今日榻上又想要討我的便宜了。」

○ 房事

一丈母命婿以房典銀，既成交，而房價未足。因作書促之云：「家岳母房事懸望至緊，刻不可緩，早晚望公垂慈一處，以濟其急。至感，至感。」

○ 賣糞

一家有糞一窖，招人貨賣，索錢一千，買者還五百。主人怒曰：「有如此賤糞，難道是狗撒的？」鄉人曰：「又不曾吃了你的，何須這等發急。」

○ 出醜

有屠牛者，過宰豬者之家，其子欲諱「宰豬」二字，回云：「家尊出亥去了。」屠牛者歸，對子述之，稱贊不已。子亦領悟，次日屠豬至，其子亦回云：「家父往外出丑去了。」問：「幾時歸？」答曰：「出盡丑醜仝自然回來了。」

○ 整嫂裙

一嫂前行而裙夾於臀縫內者，叔從後拽整之。嫂顧見，疑其調戲也，遂大怒。叔躬身曰：「嫂嫂請息怒，待愚叔依舊與你塞進去，你再夾緊何如？」

○ 戲嫂臂

兄患病獻神，嫂收祭物，叔將嫂臂暗掐一把。嫂怒云：「看你肥肉吃得幾塊！」兄在床上聽見，叫聲：「兄弟沒正經，你嫂嫂要留來結識人頭的，大家省口出客罷。」

○ 淫病

一人不通文墨，向友問曰：「三點水的『淫』字如何解？」友曰：「淫乃婦人之大病。」其人頷之。一日，此人之妻忽抱病頗劇，出遇友人問曰：「令正病體何如？」其人曰：「不要說起，賤內這兩日，著實一發淫得緊哩。」

○ 利市

一人元旦出門云：「頭一日必得利市方妙。」遂於桌上寫一「吉」字。不意連走數家，求一茶不得。將「吉」字倒看良久，曰：「原來寫了『口干』二字，自然沒得吃了。」再順看曰：「吾論來，竟該有十一家替我潤口。」

○ 健訟

一生好健訟。一日，妻在坑廁上撒尿，見月色照在妻腚，乃大怒，遂以月照妻腚事，訟之于官。縣令不解其意，掛牌拘審。生以實情訴稟，求父師伸冤。官怒曰：「月照你妻的腚就來告理，倘日晒你妻的屄，你待要怎麼？」

○ 官話

有兄弟經商，學得一二官話。將到家，兄往隔河出恭，命弟先往見其父。父問曰：「汝兄何在？」弟曰：「撒屎。」父驚曰：「在何處殺死的？」答曰：「河南。」父方悲慟而兄已至，父遂罵其次子：「何得妄言如是？」曰：「我自打官話耳。」父曰：「這樣官話，只好嚇你親爺罷了。」

○ 掌嘴

一鄉人進城，偶與人競，被打耳光子數下。赴縣叫喊，官問：「何事？」曰：「小人被人打了許多乳光。」官不信，連問，只以乳光對。官大怒，呼皂隸掌嘴。方被掌，鄉人遽以指示官，正是這個樣子。

○ 乳廣

一鄉人涉訟，官受其賄，臨審復掌嘴數下。鄉人不忿，作官話曰：「老牙，你要人觜我就人觜，要銅團就銅團，要尾就尾，為何臨了來又歹我的乳廣？」

○ 官物

一大氣脬過關，關吏見之，指其夾帶漏稅。其人辯曰：「小的是疝氣病。」吏曰：「既是扇子柄，難道不要起稅的麼？」曰：「疼的疝氣病。」吏曰：「藤扎扇子柄，一發要報稅了。」其人曰：「老爺，不是，是疼的大氣脬。」吏怒曰：「銅的大剃刀，豈該容汝漏稅？責打二十，以正其罪！」此人被打出來，偶為尿急，對人家門首撒之。門內婦人大罵，其人曰：「娘子休罵，我這官物，比眾不同，才在衙門裡納過稅，娘子就請看何妨。」

○ 初上路

一人初上北路，才騎牲口踏鐙，掉落一鞋。其人因作官話大聲曰：「阿呀，掌鞭的，我的鞋。」趕鞭的以為喚他做爺，答云：「爺不敢。」其人愈發急，大呼曰：「我的鞋，我的鞋！」掌鞭的不會其意，亦連聲回應曰：「爺，小的怎麼敢？」其人只得仍作鄉語，怒罵曰：「搠殺那娘，我一隻鞋子脫掉了！」

○ 鬧一鬧

一杭人婦，催轎往西湖遊玩，貪戀湖上風景，不覺歸遲。時已將暮，怕關城門，心中着急，乃對轎夫言曰：「轎夫阿哥，天色晚了，我多把銀錢打發，你與我盡力鬧一鬧。早行進到裡頭去，不但是我好，連你們也落得自在快活些。」

○ 摸一把

婦人門首買菜，問：「幾個錢一把？」賣者說：「實價三個錢兩把。」婦還兩個錢三把，賣者云：「不指望我來摸娘娘一把，娘娘倒想要摸我一把，討我這樣便宜。」

○ 蘇空頭

一人初往蘇州，或教之曰：「吳人慣扯空頭，若去買貨，他討二兩，只好還一兩。就是與人講話，他說兩句，也只好聽一句。」其人至蘇，先以買貨之法，行之果驗。後遇一人，問其姓，答曰：「姓陸。」其人曰：「定是三老官了。」又問：「住房幾間？」曰：「五間。」其人曰：「原來是兩間一披。」又問：「宅上還有何人？」曰：「只房下一個。」其人背曰：「原還是與人合的。」

○ 連偷罵

吳人有灌園者，被鄰居竊去蔬果，乃大罵曰：「入娘賊，春天偷了我嬸(筍)，夏天又來偷我妹(梅)子，到冬來還要偷我個老婆(蘿卜)。」

○ 晾榪桶

蘇州人家晒晾兩榪桶在外，瞽者不知，誤撒小解。其姑喝罵，嫂忙問曰：「這肏娘賊個膿血，滴來你個裡面，還是撒來我個裡頭。」姑回云：「我搭你兩邊都有點個。」

○ 鳥出來

一家養子瞞人，鄰翁問其婦曰：「娘子恭喜，添了令郎。」婦曰：「並無此事，要便是你鳥出來的。」

○ 軋棉花

姑嫂二人地上軋棉花，嫂問姑：「軋得幾何？」姑曰：「盡力軋得兩腿酸麻，軋個戎(毧)勿出。」

○ 慶生

松江有嫗誕辰，子侄輩商所以慶生者。一曰：「叫伙戲子與渠湯湯，好弗熱鬧。」一曰：「個非阿娘所好，弗如尋幾個和尚，與渠篤篤倒好。」

○ 賀壽

賀友壽者，其友先期躲生，鎖門而出。一日，路上遇見，此人慣作歇後語，因對友曰：「前兄壽日，弟拉了許多喪門吊客，替你生災作賀，誰料你家入地無門，竟是披枷帶(鎖)了。」

○ 壽氣

一老翁壽誕，親友醵分，設宴公祝，正行令，各人要帶說「壽」字。而壺中酒忽竭，主人大怒，客曰：「為何動壽氣(器)？」一客云：「欠檢點，該罰。」少頃，又一人唱壽曲，傍一人曰：「合差了壽板。」合席皆曰：「一發該罰。」

○ 譬字令

眾客飲酒，要譬字《四書》一句為令，說不出者，罰一巨觥。首令曰：「譬如為山。」次曰「譬如行遠必自邇」，以及「譬之宮牆」等句。落後一人無可說得，乃曰：「能近取譬。」眾嘩然曰：「不如式該罰。如何譬字說在下面？」其人曰：「屁原該在下，諸兄都從上來，不說自倒出了，反來罰我？」

○ 不知令

飲酒行令，座客有茫然者。一友戲曰：「不知令，無以為君子也。」其人詰曰：「不知命，為何改作令字？」答曰：「《中庸》注云：『命猶令也。』」

○ 令官不舉

夫妻二人對飲，妻勸夫行令。夫曰：「無色盆奈何？」妻指腰間曰：「色盆在此，要你行色令，非行酒令也。」夫曰：「可。」遂解褲出具就之，但苦其物之不硬。妻大叫曰：「令官不舉，該罰一杯。」

○ 十惡不赦

鄉人夤緣進學，與父兄叔伯暑天同走，惟新生撐傘。人問何故，答曰：「入學不晒(十惡不赦)。」

○ 餛飩

蘇州人有賣餛飩者，夫偶出，令其妻守店，姿色甚美。一人來買餛飩，因貪看想慕出神，叫曰：「娘子，我要買你飩(臀)。」婦應曰：「你為何脫落子餛(魂)囉？」

○ 茶屑

一婦人向山客買茶葉，客問曰：「娘子還是要細的，要粗的？」婦曰：「粗細倒也都用得著，只不要屑(泄)。」

○ 賣糖

一糖擔歇在人家門首敲鑼，婦喝曰：「快請出去，只管在此挲甚麼？挲出個小的兒來，又要害我淘氣。」

○ 食蔗

一家請客，擺列水果。家主母取甘蔗食之，連聲叫淡。廚司曰：「娘娘想是梢(騷)了。」

○ 秤人

天赦日秤人，婆先將媳上秤，婆云：「娘子，你放在大花星上正好。」次秤婆，媳云：「看婆婆不出，到(倒)梢(騷)了。」

○ 蜆子

兩人相遇，各問所生子女幾何。一曰：「五女。」一曰：「一子。」生女者曰：「一子是險子。」生子者怒曰：「我是蜆子，強如你養了許多肉蚌。」

○ 出甑饅頭

一女人暑天賣饅頭，一人進店取一個，拍開一聞，以其葷者，仍合攏不買而去。店主母大罵曰：「掰開屄個天殺的！我家這樣初出籠的饅頭，香噴噴，粉白肥嫩，不差甚麼，你也用得過。為甚走進來拍開一條大縫，嗅了一嗅，竟自去了。」

○ 綿在凳

一女買綿子，正在講價，賣者欲出小恭，躊躇不決。女云：「你放在此，難道我偷了不成？」其人曰：「既如此，大娘綿(眠)在凳上，待我撒出了來。」

○ 撒屁秤

一人問鄰婦借秤，婦回云：「我家這管撒屁秤，是用不得的。」其人曰：「娘子，你在前另有不撒屁的，求借我用一用。」

○ 貓乞食

一貓向婦人求食，叫喚不止。婦喝曰：「只管叫甚麼，除非割下這張屄來與你吃。」鄰漢聽得曰：「娘子，你若當真，我就去買碎魚來換。」

○ 底下硬

一人夜膳後，先在板凳上去睡，翻身說：「底下硬得緊。」妻在灶前聽見，回言曰：「不要忙，收拾過碗盞就來了。」

○ 手氏

一人年逾四旬始議婚，自慚太晚，飾言續弦。及娶後，妻察其動靜，似為未曾婚者。乃問其前妻何氏，夫驟然不及思，遽答曰：「手氏。」

○ 兩夫

丈夫欲娶妾，妻曰：「一夫配一婦耳，娶妾見於何典？」夫曰：「孟子云：『齊人有一妻一妾。』又曰：『妾婦之道。』妾自古有之矣。」妻曰：「若這等說，我亦當再招一夫。」夫曰：「何故？」妻曰：「豈不聞《大學》上云：『河南程氏兩夫』。《孟子》中亦有『大丈夫』、『小丈夫』。」

○ 日餅

中秋出賣月餅，招牌上錯寫日餅。一人指曰：「月字寫成白字了。」其人曰：「我倒信你騙，白字還有一撇哩！」

○ 禁溺

牆腳下恐人撒尿，畫一烏龜於壁上，且批其後曰：「撒尿者即是此物。」一人不知那裡，仍去屙溺。其人罵曰：「瞎了眼睛，也不看看。」撒尿者曰：「不知老爹在此。」

○ 牆龜

牆上畫一烏龜，專禁人屙尿。一人竟撒，主家喝曰：「你看！」其人云：「原來烏龜在此看我撒尿。」

○ 說大話

主人謂僕曰：「汝出外，須說幾句大話，裝我體面。」僕領之。值有言「三清殿大」者，僕曰：「只與我家租房一般。」有言「龍衣船大」者，曰：「只與我家帳船一般。」有言「牯牛腹大」者，曰：「只與我家主人肚皮一般。」

○ 掙大口

兩人好大言。一人唇說：「敝鄉有一大人，頭頂天，腳踏地。」一人曰：「敝鄉有一人更大，上嘴唇觸天，下嘴唇著地。」其人問曰：「他身子藏在那裡？」答曰：「我只見他掙得一張大口。」

○ 天話

一人說：「昨日某處，天上跌下一個人來，長十丈，大二丈。」或問之曰：「亦能說話否？」答曰：「也講幾句。」曰：「講甚麼話？」曰：「講天話。」

○ 慌鼓

一說謊者曰：「敝處某寺中有一鼓，大幾十圍，聲聞百里。」傍又一人曰：「敝地有一牛，頭在江南，尾在江北，足重有萬餘斤，豈不是奇事？」眾人不信。其人曰：「若沒有這隻大牛，如何得這張大皮，慢得這面大鼓？」

○ 大浴盆

好說謊者對人曰：「敝處某寺有一腳盆，可使千萬人同浴。」聞者不信。傍一人曰：「此是常事，何足為奇？敝地一新聞，說來才覺詫異。」人問：「何事？」曰：「某寺有一竹林，不及三年，遂長有幾百萬丈，如今頂著天公長不上去，又從天上長下來。豈不是奇事？」眾人皆謂誑言。其人曰：「若沒有這等長竹，叫他把甚麼篾子，箍他那隻大腳盆？」

○ 兩企慕

山東人慕南方大橋，不辭遠道來看。中途遇一蘇州人，亦聞山東蘿蔔最大，前往觀之。兩人各訴企慕之意。蘇人曰：「既如此，弟只消備述與兄聽，何必遠道跋涉？」因言：「去年六月初三，一人自橋上失足墮河，至今年六月初三，還未曾到水，你說高也不高？」山東人曰：「多承指教。足下要看敝處蘿蔔，也不消去得，明年此時，自然長過你們蘇州來了。」

○ 誤聽

一人過橋，貼邊而走，傍人謂曰：「看仔細，不要踏了空。」其人誤聽說他偷了葱，因而大怒，爭辨不已。復轉訴一人，其人曰：「你們又來好笑，我素不相認，怎麼冤我盜了鐘？」互相廝打，三人扭結到官。官問三人情事，拍案恚曰：「朝廷設立衙門，叫我南面坐，爾等反叫我朝了東！」制簽就打。官民爭鬧，驚動後堂。適奶奶在屏後竊聽，聞之柳眉倒豎，搶出堂來，拍案吵鬧曰：「我不曾幹下歹事，為何通同眾百姓要我嫁老公！」

○ 招弗得

松江人無子，一友問：「尊嫂曾養否？」其人答曰：「房下養(同癢)是常常養呢，只是孽(當作入看)深招(當作抓看)勿得。」

○ 手木篤

松江婦寒天淘米，似手冷插入腰內。主母疑其偷米，喝曰：「做甚麼？」婦答云：「手木(同摸)篤(松人呼屄为篤，木笃言手冷也)。」

○ 圓謊

有人慣會說謊，其僕每代為圓之，一日，對人說：「我家一井，昨被大風吹往隔壁人家去了。」眾以為從古所無，僕圓之曰：「確有其事。我家的井，貼近鄰家籬笆，昨晚風大，把籬笆吹過井這邊來，卻像井吹在鄰家去了。」一日，又對人說：「有人射下二雁，頭上頂碗粉湯。」眾又驚詫之，僕圓曰：「此事亦有。我主人在天井內吃粉湯，忽有一雁墮下，雁頭正跌在碗內，豈不是雁頭頂着粉湯。」一日，又對人說：「寒家有頂漫天帳，把天地遮得沿沿的，一些空隙也沒有。」僕乃攢眉曰：「主人脫煞扯這漫天謊，叫我如何遮掩得來。」

〔全文完〕


